{
 "doc_10987" : {
   "Description": "আফগানিস্তানে গত কয়েক দিনে দফায় দফায় ঝোড়ো গতির সামরিক অভিযানে অধিকাংশ প্রদেশ দখল করে নিয়েছেন তালেবান যোদ্ধারা। এরপর ১৫ আগস্ট পাকিস্তান সেনাবাহিনীর সবচেয়ে ঘনিষ্ঠ মিত্র তালেবান আফগানিস্তানের রাজধানী কাবুলের দোরগোড়ায় এসে পৌঁছায়। তাদের এ অগ্রযাত্রাকে পাত্তা না দেওয়া ও (তালেবানের দাবি অনুযায়ী) পদত্যাগ করতে অস্বীকৃতি জানানোর পর ইসলামিক রিপাবলিক অব আফগানিস্তানের অবরুদ্ধ প্রেসিডেন্ট এবং তাঁর দলের কেউ কেউ দেশ ছাড়লেন। উল্লিখিত ঘটনাপ্রবাহের পর কাবুলে দেখা দিল আতঙ্ক। দেশ ছাড়তে মরিয়া হাজার হাজার লোক বিমানবন্দর অভিমুখে ছুটলেন। সামাজিক যোগাযোগের মাধ্যমগুলোতে ছড়িয়ে পড়া হৃদয়বিদারক ছবি ও ভিডিও ক্লিপগুলোতে দেখা যায়, উড়োজাহাজে ওঠার চেষ্টায় প্রতিযোগিতারত জনতাকে থামাতে তাঁদের ওপর গুলি করছে বিমানবন্দরের নিয়ন্ত্রণ বজায় রাখার কাজে নিয়োজিত মার্কিন বাহিনী। বিমানে ঝুলে থাকা হতভাগ্য ব্যক্তিদের নিয়েই উড়োজাহাজগুলো যখন উড্ডয়ন করল, তখন নিচে পড়ে গিয়ে মারা গেলেন অন্তত তিনজন। তালেবানের সামরিক আধিপত্য আফগানিস্তানে সম্পূর্ণ উগ্রপন্থী সরকারের বদলে একটি অংশগ্রহণমূলক সরকার গঠনের সম্ভাবনাকে দুর্বল করেছে। নব্বইয়ের দশকে যখন তালেবান ক্ষমতায় ছিল, তখন তারা কট্টরপন্থী শাসনব্যবস্থা চালু করেছিল।তালেবানের নাটকীয় অগ্রগতি এবং আফগানিস্তানের সাংবিধানিক সরকার পতনের পরিপ্রেক্ষিতে দেশটির গণমাধ্যম তাদের (তালেবানের) ওপর আন্তর্জাতিক সমর্থনের বিষয়ে পরিষ্কার করে কিছু বলছে না। এটি একেবারেই স্পষ্ট হয়ে উঠছে যে আফগানিস্তানের এই সহিংসতার শেষ খেলা নতুন স্নায়ুযুদ্ধের পথ খুলছে। এখানে এ ইঙ্গিত দেওয়া হচ্ছে না যে আফগানিস্তানে কোনো অভ্যন্তরীণ সমস্যা ছিল না। তৃতীয় বিশ্বের অন্যান্য দেশের মতো আফগানিস্তানের রাষ্ট্র ও সমাজব্যবস্থা ব্যাপক দুর্নীতি, শাসনব্যবস্থায় নানা ধরনের ত্রুটি এবং গণতান্ত্রিক ব্যবস্থার ভঙ্গুরতা ও সীমাবদ্ধতার মতো গুরুতর চ্যালেঞ্জের সম্মুখীন হয়ে আসছে। তবে তালেবানের বর্তমান বর্বর লড়াই, জাতীয় অবকাঠামো ধ্বংস করা এবং বুদ্ধিজীবী সম্প্রদায়কে নিশানা করে হত্যার কৌশলের সঙ্গে উক্ত সমস্যাগুলোর সম্পর্ক নেই। চীনের বেল্ট অ্যান্ড রোড ইনিশিয়েটিভকে (বিআরআই) লক্ষ্য করে পশ্চিমা শক্তির কৌশলগত নীতিতে পরিবর্তন তালেবানের এ সামরিক কর্মসূচি নির্ধারণ করছে।যুক্তরাষ্ট্রের নেতৃত্বাধীন পশ্চিমা শক্তিগুলো বিআরআইকে ইউরোপে পৌঁছানোর জন্য অপেক্ষায় না থেকে চীনের সীমান্তগুলোতেই তাদের কর্মকাণ্ডকে প্রতিরোধ করতে সব শক্তি জোগাড় করছে। এই কৌশলের লক্ষ্যবস্তুতে রয়েছে চীন-পাকিস্তান অর্থনৈতিক করিডরও (সিপিইসি)। আফগানিস্তানে সরকার পতনের ক্ষেত্র প্রস্তুত করতে তালেবান একটি ধ্বংসাত্মক স্কোয়াড হিসেবে কাজ করছে। তারা ইতিমধ্যে জাতীয় পতাকা, জাতীয় সংগীত এবং অন্যান্য রাষ্ট্রীয় প্রতীক নিষিদ্ধ করেছে। আফগান বা পশতুনদের জাতীয় পরিচিতি নতুন করে নির্মাণ করাই তাদের প্রধান লক্ষ্য। আফগানিস্তানে রাষ্ট্রের পতন চীনের আশপাশ এলাকায় সংঘাতপূর্ণ অঞ্চল সৃষ্টি করতে পারে; যেমনটা ঘটেছিল তৎকালীন সোভিয়েত ইউনিয়নের আশপাশে। তবে অতীতের মতো বর্তমানের এই কৌশল কমিউনিজমকে নিয়ন্ত্রণ করার জন্য নয়। এটা ইউরেশিয়ার মূল ভূমি নিয়ে প্রতিযোগিতায় লিপ্ত হওয়ার জন্য। পাকিস্তানি জেনারেলদের জন্য এটা স্বপ্ন সত্যি হওয়ার মতো ঘটনা। তাঁরা ১৯৮০–এর দশক থেকে আফগানিস্তানে ধারাবাহিকভাবে একটি কৌশল নিয়ে আসছিলেন। তাঁরা এই কৌশলকে ‘পশতুন প্রশ্নের’ একটি সমাধান হিসেবেও মনে করেন।যুক্তরাষ্ট্র-তালেবান দোহা চুক্তি ২০২০ সালের ২৯ ফেব্রুয়ারি স্বাক্ষরিত হয়। এই চুক্তিই বর্তমান সংঘাতের প্রধান কারিগর। এই চুক্তি থেকে আফগানিস্তানের সরকারকে বাদ দেয় যুক্তরাষ্ট্র। শুধু তা–ই নয়, আফগানিস্তানে শান্তি ও পুনর্মিলনে আগ্রহী একটি সংস্থাসহ বিশ্বের প্রতি তালেবানের অতীতের নৃশংসতা ও সন্ত্রাসী কর্মকাণ্ডের বিষয়ে কোনো জবাবদিহি ছাড়াই তালেবানকে বৈধতা দেয় যুক্তরাষ্ট্র। যুক্তরাষ্ট্রের উদ্যোগ গড়ে ওঠা তালেবানের দোহা কার্যালয় সংগঠনটির ভাবমূর্তি উন্নতিতে ব্যাপকভাবে সাহায্য করেছে। দোহা চুক্তি তালেবানকে সব দিয়েছে, যা তারা চেয়েছে। যেমন যুক্তরাষ্ট্রের সেনা প্রত্যাহার, তালেবান যোদ্ধাদের মুক্তি ও চলাফেলায় নিষেধাজ্ঞা তুলে নেওয়া, তালেবানকে বৈধতা দান। আশ্চর্যের বিষয় হচ্ছে, কোনো কিছু না দিয়েই তালেবান সবকিছু পেয়েছে। সংঘাতের নিন্দা ও আফগান সরকারের সঙ্গে সরাসরি আলোচনায়ও বসতে হয়নি তাদের। যদিও দেশের ভেতর তালেবানের জনপ্রিয়তা ও রাজনৈতিক শক্তিও ছিল না। তাদের প্রধান অস্ত্র সংঘাত। কিন্তু আফগানিস্তানে নগরায়ণ গড়ে ওঠা এবং নাগরিক সমাজের আবির্ভাবসহ আর্থসামাজিক ও সাংস্কৃতিক অবস্থার ব্যাপক পরিবর্তন হয়েছে। নতুন এই আফগানিস্তানের বেশির ভাগ মানুষ তালেবানের নৃশংস মধ্যযুগীয় শাসন সহ্য করে চলা প্রত্যাশা করেন না।যদিও এখন পর্যন্ত তথাকথিত নতুন এই খেলার গুরুত্বপূর্ণ খেলোয়াড়েরা বাজি ধরেই চলেছেন। আঞ্চলিক ও আন্তর্জাতিক—উভয় স্তরে নতুন একটি জোট গড়ে ওঠারও ইঙ্গিত দিচ্ছে।আফগানিস্তান থেকে মার্কিন সেনা চলে যাওয়ায় খুশি চীন, রাশিয়া ও ইরান। এখন দেশগুলোর হাতে থাকা কার্ড খুব সতর্কতার সঙ্গে খেলবে বলে আশা করা হচ্ছে। জিনজিয়াংয়ে উইঘুরদের সমর্থন না করার প্রতিশ্রুতিতে চীন তালেবানকে মেনে নেবে।আফগানিস্তানে রাশিয়ার আগের সম্পৃক্ততা এবং আফগান মুজাহিদিনদের বিরুদ্ধে লড়াইয়ের পরিপ্রেক্ষিতে সাম্প্রতিক বছরগুলোতে সাবধানে এগোবে। যুক্তরাষ্ট্রের বিরুদ্ধে যুদ্ধ থেকে লাভবান হওয়ার প্রচেষ্টায় ইরানও তালেবানের সঙ্গে সম্পর্ক গড়ে তুলেছে। পশ্চিমা দেশগুলোর আগে তালেবান সরকারকে স্বীকৃতি দেওয়া দেশগুলোর মধ্যে চীন ও রাশিয়া থাকবে বলে আশা করা হচ্ছে।আফগানিস্তানে বিপুল অর্থনৈতিক বিনিয়োগ রয়েছে ভারতের। তারা এখন আফগানিস্তানে পাকিস্তানপন্থী শক্তির উত্থান উদ্বেগের সঙ্গে লক্ষ করছে এবং সেখানকার কৌশলগত বিকল্পগুলো বিবেচনা করছে।প্যান টার্কিজম রাজনীতি নিয়ে উৎসাহী তুরস্কও আফগান সংঘর্ষে আরেক সক্রিয় খেলোয়াড়। উজবেক যুদ্ধবাজ নেতা মার্শাল আবদুল রশিদ দোস্তুম নিয়মিত তুরস্ক সফর করে থাকেন। তবে এটি বাস্তবে আরও বেশি জটিল। জাতিসংঘের প্রতিবেদন অনুযায়ী, আন্তর্জাতিক সন্ত্রাসী সিন্ডিকেটের প্রায় সব উপাদানই তালেবান বাহিনীর সঙ্গে আছে। তাদের মধ্যে রয়েছে আল–কায়েদা, ইসলামিক মুভমেন্ট অব উজবেকিস্তান (আইএমইউ), ইস্ট তুর্কিস্তান ইসলামিক মুভমেন্ট (ইটিআইএম), তেহরিক-ই-তালেবান পাকিস্তানসহ (টিটিপি) অন্য সংগঠনগুলো। এসব সন্ত্রাসী সংগঠনের তৎপরতা তালেবান শাসনের প্রতি প্রতিবেশী দেশগুলোর দৃষ্টিভঙ্গি দ্রুত পরিবর্তন করতে পারে।আফ্রাসিয়াব খটক: পাকিস্তানের সাবেক সিনেটর ও আঞ্চলিক রাজনীতিবিষয়ক বিশ্লেষক",
   "Meta-Summary": "আফগানিস্তানে গত কয়েক দিনে দফায় দফায় ঝোড়ো গতির সামরিক অভিযানে অধিকাংশ প্রদেশ দখল করে নিয়েছেন তালেবান যোদ্ধারা। এরপর ১৫ আগস্ট পাকিস্তান সেনাবাহিনীর সবচেয়ে ঘনিষ্ঠ মিত্র তালেবান আফগানিস্তানের রাজধানী কাবুলের দোরগোড়ায় এসে পৌঁছায়। তাদের এ অগ্রযাত্রাকে পাত্তা না দেওয়া ও (তালেবানের দাবি অনুযায়ী) পদত্যাগ করতে অস্বীকৃতি জানানোর পর ইসলামিক রিপাবলিক অব আফগানিস্তানের অবরুদ্ধ প্রেসিডেন্ট এবং তাঁর দলের কেউ কেউ দেশ ছাড়লেন।"
 },
 "doc_10988" : {
   "Description": "আগুনে পুড়ে খাক না হওয়া পর্যন্ত শিশু আর শ্রমিকদের উদ্ধার করা সম্ভব হয়নি রাজধানীর পাশের নারায়ণগঞ্জের রূপগঞ্জে অবস্থিত হাসেম ফুডসের কারখানা থেকে। ফলে নিহত ব্যক্তিদের পরিচয় জানতে ডিএনএ পরীক্ষার আশ্রয় নিতে হয়েছে। দুর্ঘটনায় প্রাণহানির ঘটনায় পরিচয় শনাক্তের জন্য মৃতের রক্ত, লালা, চুলই যথেষ্ট। কিন্তু হাড়হাড্ডি ছাড়া পোড়া কারখানায় মানুষের অস্তিত্বের আর কোনো অংশ পাওয়া না যাওয়ায় সেটাই নেওয়া হয় নমুনা হিসেবে। এ বড় মর্মন্তুদ বিষয়!শেষ পর্যন্ত পুড়ে কয়লা হওয়া ব্যক্তিদের মধ্যে যে ৪৮ জনের ডিএনএ পরীক্ষা করা হয়েছিল, তাঁদের ৪৫ জনের পরিচয় শনাক্ত করতে পেরেছে পুলিশের অপরাধ তদন্ত বিভাগের (সিআইডি) ফরেনসিক শাখা। আগস্টের ৩ তারিখ পর্যন্ত ঢাকা মেডিকেল কলেজের মর্গে ছিল ৩০ জনের অবশিষ্টাংশ আর সোহরাওয়ার্দী হাসপাতালের মর্গে ছিল ১৫ জনের। বাকি তিনজনের পরিচয় জানতে আরও কিছুদিন লাগবে বলে জানিয়েছে কর্তৃপক্ষ। বুধবার ৪ আগস্ট নিহত ২৪ জনের আত্মীয়স্বজনকে শনাক্ত লাশের অবশিষ্টাংশ মর্গ থেকে নিয়ে যাওয়ার জন্য বলা হয়। ৭ আগস্ট ঢাকা মেডিকেল কলেজের মর্গ থেকে বাকি ২১ জনের অবশিষ্টাংশ স্বজনদের কাছে হস্তান্তর করা হয়। হস্তান্তরের সময় ‘মৃতদেহের’ দাফন-কাফনের জন্য জেলা প্রশাসনের পক্ষ থেকে ২৫ হাজার টাকা করে দেওয়া হয়েছে।দিনাজপুরের ফয়জুল ইসলামের ছেলে সাজ্জাদ হোসেন, গাইবান্ধার সুন্দরগঞ্জের লাল্টু মিয়ার মেয়ে লাবণ্য আক্তার, ভোলার চরফ্যাশনের রাকিব দেওয়ানকে এখনো শনাক্ত করা যায়নি। ভোলার মহিউদ্দিন নামের একজনও নিখোঁজ রয়েছেন বলে স্বজনেরা দাবি করছেন। মহিউদ্দিন আর তাঁর খালাতো ভাই শামিম একসঙ্গে ওই ‘নরকে’ কাজ করতেন। শামিমের অবশিষ্টাংশের হদিস মিললেও মহিউদ্দিনের হদিস নেই। ফলে এখন তিনটা ঝোলায় চারটা নামের খোঁজ চলছে বলা যায়। একের সঙ্গে অন্যের দেহের অবশিষ্টাংশ মিশে যাওয়ার আশঙ্কা উড়িয়ে দেওয়া যায় না! সাভারের তাজরীন অগ্নিকাণ্ডে যেমন সবাইকে শনাক্ত করা যায়নি।আগে বলা হয়েছিল, ডিএনএ পরীক্ষার চূড়ান্ত ফলাফল হাতে এলে জেলা প্রশাসন সরকারি নিয়ম অনুযায়ী ক্ষতিপূরণের টাকাসহ মরদেহগুলো পরিবারের কাছে হস্তান্তর করবে। এখন বোঝা গেল, ক্ষতিপূরণের টাকা বলতে সরকারি কোষাগার থেকে দেওয়া দাফনের টাকা।ক্ষতিপূরণ আসলে কী?এর মধ্যে কারখানা কর্তৃপক্ষের বরাত দিয়ে ইংরেজি ও বাংলা দৈনিকে বিজ্ঞাপন দিয়ে ক্ষতিপূরণের টাকা নিয়ে যাওয়ার জন্য বলা হয়েছিল। বিজ্ঞাপন তারা দিচ্ছিল, যাতে তাদের শ্রমিক-দরদ সবার নজরে পড়ে। অথচ এই কারখানার শ্রমিকেরা আগুনে পুড়ে কয়লা হওয়ার আগে ক্ষুধার আগুনে পুড়ছিলেন। ঘটনার আগের দুই মাস বেতন ও ওভারটাইম না পাওয়ায় রাস্তায় নেমে বিক্ষোভ করেছিলেন তাঁরা। পুলিশের কথায় বিশ্বাস করে বিক্ষোভ বন্ধ করে তাঁরা কাজে ফিরে যান। কিন্তু ওয়াদা রাখেননি কারখানামালিক। সিদ্ধান্তমতো ৫ জুলাই আংশিক পাওনা পরিশোধের কথা থাকলেও কথা রাখেননি বিজ্ঞাপনদাতা মালিকেরা। যাঁরা পুড়ে মরলেন, তাঁদের বেতন থেকে গেল মালিকের সিন্দুকে।তবে তাঁদের এই বিজ্ঞাপনকৌশলেও কিছু কাজ হয়েছে বৈকি। ক্ষতিপূরণের দাবিতে কতিপয় আইনজ্ঞ আদালতে যান। আদালত বিজ্ঞাপনের রেফারেন্স দিয়ে বলেছিলেন, ‘কোম্পানি বিজ্ঞাপন দিয়ে বলেছে, তারা খরচ দেবে। না দিলে আসবেন, আমরা দেখব। একটু অপেক্ষা করেন।’মৃত ব্যক্তিদের কথিত ‘ক্ষতিপূরণ’ দেওয়ার কথা বলে যে কারখানা কর্তৃপক্ষ এত বিজ্ঞাপন দিয়েছিল, সেই একই কর্তৃপক্ষ বেঁচে থাকা শ্রমিকদের সব পাওনা মেটাতে গড়িমসি করতেই থাকে। গত ১৮ জুলাই বকেয়া পাওনার দাবিতে কিশোরগঞ্জে মানববন্ধন কর্মসূচি পালন করেন এই কারখানার শ্রমিকেরা। আগুনে পুড়ে যাওয়া ৫২ জন শ্রমিকের মধ্যে ১৭ জনই ছিলেন কিশোরগঞ্জ জেলার। মানববন্ধন থেকে কিশোরগঞ্জ জেলা প্রশাসনের হস্তক্ষেপ কামনা করা হয়, যাতে ঈদের আগে কিশোরগঞ্জের শ্রমিকদের বেতন-বোনাসের বিষয়টি সুরাহা হয়।ক্ষতিপূরণের নানা মকশ!৯ জুলাই ঘটনাস্থল পরিদর্শন শেষে শ্রম প্রতিমন্ত্রী মন্নুজান সুফিয়ান মন্ত্রণালয়ের পক্ষ থেকে (শ্রমিককল্যাণ তহবিল) নিহত ব্যক্তিদের প্রতিটি পরিবারকে দুই লাখ টাকা করে ক্ষতিপূরণ দেওয়ার ঘোষণা দেন। তিনি জানান, আহত ব্যক্তিদের চিকিৎসার জন্য ৫০ হাজার টাকা করে দেওয়া হবে। পরের দিনই (১০ জুলাই) আহত শ্রমিকদের প্রত্যেককে ৫০ হাজার টাকার চেক তুলে দেওয়ার কথা বলেন প্রতিমন্ত্রী। মন্ত্রী অবশ্য এ-ও বলেছিলেন, যেসব শ্রমিক নিহত হয়েছেন, তাঁদের পরিবারকে মালিকপক্ষের কাছ থেকে উপযুক্ত ক্ষতিপূরণ আদায় করে দেওয়া হবে।বাম গণতান্ত্রিক জোট দোষী ব্যক্তিদের শাস্তি ও নিহত ব্যক্তিপ্রতি ৫০ লাখ টাকা ক্ষতিপূরণ দাবি করেছে। রূপগঞ্জে পুড়ে যাওয়া কারখানা পরিদর্শনে গিয়ে নেতারা এ দাবি জানান। কিন্তু কেউই বলছেন না ক্ষতিপূরণের সাবেকি ধ্যানধারণা ভেঙে মধ্যম আয়ের দেশের সঙ্গে তাল রেখে একটা মানবিক আইন করতে হবে। একটা জাতীয় মানদণ্ড বা স্ট্যান্ডার্ড প্রণয়নের পথে কেউ হাঁটছেন না।জাতীয় মানদণ্ড থাকা দরকারএকটা ঘটনা ঘটলে কিছু বুদ্‌বুদ ওঠে। আদালত, মানববন্ধন, মিছিল, কান্না, প্রেসক্লাব, টক শো হয়। তারপর আরেকটা ঘটনা ঘটে। আবার একই তৎপরতা চলতে থাকে। তাই একটা নবায়নযোগ্য জাতীয় মানদণ্ড আইন এখন সময়ের দাবি। এই মানদণ্ড আইনে থাকবে কী ধরনের দুর্ঘটনায় শ্রমিকেরা কী কী ক্ষতিপূরণ পাবেন। আহত ব্যক্তিদের ক্ষতিপূরণের মাপকাঠি কী হবে, নিহত ব্যক্তিদের ক্ষতিপূরণ কিসের ভিত্তিতে নির্ধারিত হবে, ক্ষতিপূরণ প্রদানের প্রক্রিয়া কী হবে? ব্যবস্থাপনার গাফিলতি থাকলে কোন প্রক্রিয়ায় কী ব্যবস্থা নেওয়া হবে দায়ী ব্যক্তিদের বিরুদ্ধে। যাঁরা কারখানা বা শ্রমিকদের কাজের পরিবেশ পরিদর্শনের দায়িত্বে আছেন, তাঁদের কোনো অবহেলা থাকলে তাঁর বিরুদ্ধে কী ব্যবস্থা নেওয়া হবে—সবকিছু তাঁর মধ্যে থাকা দরকার। এমন একটা মানদণ্ড থাকলে আর তার নিরপেক্ষ প্রয়োগ হলে মৃত্যুকূপ বানিয়ে মানুষ হত্যা বন্ধ হবে।মানদণ্ড আর ক্ষতিপূরণের মাপকাঠি ঠিক করার সময় আন্তর্জাতিক শ্রম সংস্থা আইএলও কনভেনশন ১২১, তার প্রাসঙ্গিক সুপারিশমালা, ১৯৫৮ সালের মারাত্মক দুর্ঘটনা আইন এবং সাভারের রানা প্লাজার দৃষ্টান্ত আমলে নিতে হবে। সাধারণভাবে যেকোনো ক্ষতিপূরণের প্রধান ভিত্তি হওয়া উচিত নিহত ও আহত ব্যক্তির হারানো আয়ের (লস অব আর্নিং) হিসাব। ঘটনার সময় তাঁর কত টাকা বেতন ছিল, সেটার চেয়ে বড় বিবেচনার বিষয় দুর্ঘটনায় নিহত বা আহত না হলে স্বাভাবিকভাবে কর্মক্ষম জীবনে তাঁর আয় কত হতো।রানা প্লাজার দৃষ্টান্ত২০১৩ সালের ২৯ আগস্ট হাইকোর্টের বিচারপতি মির্জা হোসেইন হায়দার ও মুহাম্মদ খুরশীদ আলম সরকারের বেঞ্চের স্বতঃপ্রণোদিত রুলের পরিপ্রেক্ষিতে সাভার সেনানিবাসের জিওসিকে প্রধান করে ৩১ সদস্যবিশিষ্ট একটি উচ্চপর্যায়ের কমিটি গঠিত হয়। কমিটির নাম হয় ‘রানা প্লাজার ভবনধসের ক্ষতিগ্রস্ত ব্যক্তিবর্গের ক্ষতিপূরণের হার নির্ধারণের নিমিত্তে মহামান্য হাইকোর্ট নির্দেশিত কমিটি’। কমিটির তার প্রথম সভায় ঢাকা বিশ্ববিদ্যালয়ের অর্থনীতি বিভাগের অধ্যাপক এম এম আকাশকে প্রধান করে ‘ক্ষতিপূরণের হার ও ক্ষতিগ্রস্তের প্রকার নির্ধারণ সাব-কমিটি’ এবং স্বাস্থ্য অধিদপ্তরের পরিচালককে (হাসপাতাল) প্রধান করে ‘অসামর্থ্যতার প্রকৃতি নির্ধারণ সাব-কমিটি’ গঠন করা হয়।২০১৪ সালের ১৬ জানুয়ারি ক্ষতিপূরণের হার নির্ধারণ করে সুপারিশ চূড়ান্ত করা হয় এবং তা হাইকোর্টে জমা দেওয়া হয়। কমিটির সুপারিশ ছিল প্রত্যেক নিহত, নিখোঁজ (যাচাই সাপেক্ষে) শ্রমিকের পরিবার এবং স্থায়ীভাবে পঙ্গু হয়ে যাওয়া শ্রমিক ১৪ লাখ ৫১ হাজার ৩০০ টাকা ক্ষতিপূরণ পাবেন। আর আহত হওয়ার ধরন অনুযায়ী শ্রমিকেরা পাবেন দেড় লাখ টাকা থেকে শুরু করে সর্বোচ্চ সাড়ে সাত লাখ টাকা। এই অর্থ কে কে দেবে, তা ঠিক করে দেবেন আদালত। এ পর্যায়েই এটা অমীমাংসিত থাকে।তবে রানা প্লাজার নিহত, আহত শ্রমিকেরা ক্ষতিপূরণ পেয়েছেন রানা প্লাজা ডোনার্স ট্রাস্ট ফান্ড থেকে। পোশাকশিল্পের আন্তর্জাতিক ক্রেতা গোষ্ঠীর অনুদানে তিন কোটি মার্কিন ডলারের ওই তহবিল গঠিত হয়। আর প্রধানমন্ত্রীর ত্রাণ তহবিল থেকে ভুক্তভোগীদের অর্থসহায়তা বাবদ দেওয়া ২৫ লাখ ডলার এই তহবিলের সঙ্গে যুক্ত হয়। বিষয়টি সমন্বয় করেছে আন্তর্জাতিক শ্রম সংস্থা আইএলওর নেতৃত্বাধীন রানা প্লাজা সমন্বয় কমিটি। নিহত শ্রমিকদের ওপর নির্ভরশীল পরিবারের সদস্যসংখ্যা, আহত শ্রমিকদের আহতের ধরন অনুসারে ক্ষতিপূরণের পরিমাণ নির্ধারণ করা হয়। সে অনুযায়ী, একজন নিহত শ্রমিকের পরিবার সর্বোচ্চ ৭৮ লাখ টাকা পেয়েছেন। ২৫ লাখ টাকা করে পেয়েছেন ৬১ জন নিহত শ্রমিকের পরিবার। আর নিহতের জন্য সর্বনিম্ন ক্ষতিপূরণ ছিল ১০ লাখ টাকা।নানা ধরনের ক্ষতিপূরণের প্যাকেজক্ষতিপূরণের কোনো জাতীয় মানদণ্ড না থাকায় গণমাধ্যমের প্রচার, জনরোষ, নানা মহলের চাপ ইত্যাদি দুর্ঘটনায় আহত, নিহত ব্যক্তিদের ক্ষতিপূরণ নির্ধারণে ভূমিকা রাখে বলে শ্রমিকনেতারা মনে করেন। এ ক্ষেত্রে ধনী-গরিবের বিষয়টিও মনের কোণে যে উঁকি দেয় না, তা হলফ করে বলা যাবে না।এই প্রসঙ্গে ঢাকার একটি বেসরকারি হাসপাতালে আগুনে পুড়ে নিহত চারজনের ক্ষতিপূরণের কথা উল্লেখ করা যায়। অন্তর্বর্তীকালীন ক্ষতিপূরণ হিসেবে নিহত ব্যক্তিদের পরিবারপিছু ২৫ লাখ টাকা দেওয়া হয়েছে। এ বিষয়ে চূড়ান্ত নিষ্পত্তি এখনো হয়নি। অন্যদিকে তাজরীন পোশাক কারখানায় নিহত ব্যক্তিদের জন্য শেষ পর্যন্ত সাত লাখ টাকা করে রফা হয়। ফিনিক্স ভবনের দুর্ঘটনার পর নিহত ব্যক্তিদের প্রত্যেকের পরিবারকে পাঁচ লাখ টাকা উচ্চ আদালত থেকে দেওয়ার কথা বলা হয়েছিল।দুর্ঘটনার দায়দায়িত্বক্ষতিপূরণের তর্ক যতই জটিল হতে থাকে, শ্রমিক নিরাপত্তার দায় নির্ধারণের আলোচনা ততই হারিয়ে যেতে থাকে। হাসেম ফুডসের ক্ষেত্রেও তা-ই ঘটছে। এই আলোচনায় ব্যাংকের দায়টা বরাবরের মতো নজরের বাইরে থেকে যাচ্ছে। যাঁরা কারখানায় টাকা লগ্নি করেন, তাঁরা কি দেখেন না তাঁরা কোথায় টাকা ঢালছেন? সেটা মৃত্যুকূপ না কারখানা?বাংলাদেশ ব্যাংকের হিসাব অনুযায়ী, চলতি বছরের মে মাসে সজীব গ্রুপের ১১টি কোম্পানির নামে ব্যাংকঋণের পরিমাণ ছিল ১ হাজার ৯৯০ কোটি টাকা। এককভাবে সবচেয়ে বেশি ঋণ হাসেম ফুডস লিমিটেডের নামে, ৯৯৩ কোটি টাকা। এই কারখানায় পুড়ে কয়লা হয়েছেন অর্ধশতাধিক মানুষ।দেশের অন্তত এক ডজন ব্যাংক ও আর্থিক প্রতিষ্ঠান থেকে ঋণ গিয়েছে এই গ্রুপটিতে। একটা ব্যাংকও কি কারখানার নিরাপত্তা নিয়ে প্রশ্ন করেনি? কেন করেনি? তার উত্তরও খুঁজতে হবে। তারা চাইলে কারখানাটির চেহারা ভিন্ন হতে পারত। জগৎ শেঠের শর্ত ইংরেজদেরও মানতে হয়েছিল! হাসেম সাহেবরা মানবেন না, তা কি হয়? সংবাদকর্মীরা এই প্রসঙ্গে বিভিন্ন ব্যাংকের নীতিনির্ধারকদের সঙ্গে কথা বলে শুধু হাহুতাশ শুনেছেন।রূপগঞ্জ মৃত্যুকূপ ব্যাংকগুলোকে ঘুম থেকে ডেকে তোলার একটা ডাক বলে মনে করছি। শ্রমিকের নিরাপত্তা ব্যাংকেরও দেখার বিষয়। ব্যাংকগুলোকে দেখতে হবে, যে উদ্যোক্তার হাতে তারা মানুষের আমানতের টাকা তুলে দিচ্ছে, তাদের কাছে ১১ বছর ৪ মাস বয়সের হাসনাইন, ১২ বছরের শান্তা, ১৪ বছরের মুন্না, ১২ বছরের রুমা ও ১৫ বছরের নদিয়া, শাহানা ও নাজমুল, ১৬ বছরের ফয়সাল, ১৭ বছরের ইউসুফ ও আল আমীনের মতো শিশু-কিশোরেরা কতটা নিরাপদ। কারখানার ভেতরে কতটা নিশ্বাস নিতে পারেন খেটে খেতে আসা নারী-পুরুষেরা?",
   "Meta-Summary": "আগুনে পুড়ে খাক না হওয়া পর্যন্ত শিশু আর শ্রমিকদের উদ্ধার করা সম্ভব হয়নি রাজধানীর পাশের নারায়ণগঞ্জের রূপগঞ্জে অবস্থিত হাসেম ফুডসের কারখানা থেকে। ফলে নিহত ব্যক্তিদের পরিচয় জানতে ডিএনএ পরীক্ষার আশ্রয় নিতে হয়েছে। দুর্ঘটনায় প্রাণহানির ঘটনায় পরিচয় শনাক্তের জন্য মৃতের রক্ত, লালা, চুলই যথেষ্ট। কিন্তু হাড়হাড্ডি ছাড়া পোড়া কারখানায় মানুষের অস্তিত্বের আর কোনো অংশ পাওয়া না যাওয়ায় সেটাই নেওয়া হয় নমুনা হিসেবে। এ বড় মর্মন্তুদ বিষয়!"
 },
 "doc_10989" : {
   "Description": "মহামারিকালে বিধিনিষেধের সময় পুরুষদের ঘরের কাজে অংশ নেওয়ার হার সাম্প্রতিক ইতিহাসের অন্য যেকোনো সময়ের চেয়ে বেশি। এটি ৪৭টি দেশের নারী ও পুরুষের মধ্যে জরিপের মাধ্যমে নিশ্চিত করা হয়, যা চতুর্থ স্টেট অব দ্য ওয়ার্ল্ডস ফাদারস রিপোর্টে (জুন ২০২১) অন্তর্ভুক্ত। মেনকেয়ার: আ গ্লোবাল ফাদারহুড ক্যাম্পেইনের সহসমন্বয়কারী প্রমুন্ডো রিপোর্টটি তৈরি করেছে। এতে ইন্টারন্যাশনাল মেন অ্যান্ড জেন্ডার ইকুয়ালিটি সার্ভে (ইমেজেস), আন্তর্জাতিক শ্রম সংস্থা (আইএলও), ইউনিসেফ এবং ইউএন উইমেনের উপাত্ত ব্যবহার করা হয়েছে।মহামারির সময় গার্হস্থ্য কাজে পুরুষদের অংশগ্রহণ বাড়াটা ইতিবাচক। তবে পরিবারের সদস্যদের যত্ন, দেখাশোনাসহ ঘরের কাজে নারী ও পুরুষের দায়িত্ব পালনে সমতা অর্জন থেকে বিশ্ব কমপক্ষে ৯২ বছর দূরে রয়েছে। কোনো দেশ আজ পর্যন্ত এই সমতা অর্জন করতে পারেনি এবং সে জন্য কোনো দেশের নীতি ও লক্ষ্যমাত্রাও নেই।যখন বাবারা সন্তান পালনে অংশগ্রহণ করেন, তখন নারী ও পুরুষের সম্পর্কের প্রকৃতিতে পরিবর্তন ঘটে। কারণ, তখন মা ও বাবা উভয়ই সন্তানদের জন্য আরও সময় পান, নারীরা কাজের ‘দ্বিগুণ বোঝা’ থেকে মুক্ত হন এবং বাবারা সন্তানদের যত্ন নেওয়ার আনন্দ, সন্তুষ্টি ও চাপ অনুভব করেন। সন্তানদের বেড়ে ওঠায় অংশগ্রহণ করা পুরুষদের পৌরুষ ও পিতৃত্বের সংকীর্ণ ধারণা থেকে মুক্ত হতে সহায়তা করে এবং শিশুদের সামনে নারী-পুরুষের ভূমিকা নিয়ে ইতিবাচক দৃষ্টান্ত তুলে ধরে। সন্তানদের সঙ্গে ঘনিষ্ঠ সম্পর্ক থাকলে বাবারা দীর্ঘজীবী হন, কম স্বাস্থ্য সমস্যায় ভোগেন এবং তাঁরা সাধারণত সুখী।স্টেট অব দ্য ওয়ার্ল্ডস ফাদারস ২০১৯-এর রিপোর্টে ‘হেল্পিং ড্যাডস কেয়ার’-এর তথ্য আছে। সাতটি মধ্যম ও উচ্চ আয়ের দেশে ৮৫ শতাংশ পুরুষ জানিয়েছেন যে তাঁরা নবজাতক বা দত্তক নেওয়া শিশুর যত্নের প্রাথমিক পর্যায়ে ‘খুব জড়িত হওয়ার জন্য যা যা করতে হয়, তা করবেন’। কেন পুরুষদের পক্ষে সন্তান পালন ও ঘরের কাজে পুরোপুরি অংশগ্রহণ করা সম্ভব হয় না? অর্থনৈতিক নীতিগুলো সাম্যের চেয়ে আর্থিক প্রবৃদ্ধি ও মুনাফাকে প্রাধান্য দেয় এবং যে কাজে বেতন নেই, তাকে গুরুত্বহীন মনে করে। গার্হস্থ্য কাজ বেশির ভাগ ক্ষেত্রেই নারী ও মেয়েদের দায়িত্ব বলে পরিচিত এবং উপার্জন করাকে পুরুষদের কাজ হিসেবে দেখা হয়। শত বছরের নীতি, কর্মক্ষেত্রের চর্চা, গণমাধ্যম ও শিক্ষা পাঠ্যক্রমও এই ধারণাকেই শক্তিশালী করেছে। এমনকি যখন নারীরা ক্রমবর্ধমান হারে শ্রমশক্তিতে অংশগ্রহণ করছেন, তখনো সামাজিক দৃষ্টিভঙ্গি পরিবর্তিত হয়নি। রাষ্ট্র ও পরিবার পুরুষদের আয় করাকে অগ্রাধিকার দেয়, নারীদের পেশাগত কাজকে উৎসাহিত করে না এবং বেতনহীন যত্ন ও দেখাশোনার দায়িত্বকে অবমূল্যায়ন করে।আমরা সবাই এমন বাংলাদেশি নারীদের সঙ্গে পরিচিত, যাঁরা বিয়ে ও সন্তান জন্মের পর চাকরি ছেড়ে দিতে বাধ্য হন বা উচ্চশিক্ষা ও পেশাগত দক্ষতা বৃদ্ধির সুযোগ নিতে পারেন না। যখন অনেক নারী সন্তান পালন, ঘরকন্নার সব দায়িত্ব পালন, পরিবারের প্রবীণ ও অসুস্থ সদস্যদের সেবা করেন, তখনো বলা হয় যে তাঁরা ‘কাজ’ করছেন না! এই অবস্থার পরিবর্তন প্রয়োজন।এই বছরের স্টেট অব দ্য ওয়ার্ল্ডস ফাদারস রিপোর্টে সাতটি সুপারিশ করা হয়েছে:১. পরিবারের সদস্যদের যত্ন ও দেখাশোনার কাজকে স্বীকৃতি দিয়ে এবং নারী ও পুরুষের মধ্যে এই কাজের পুনর্বণ্টন করে জাতীয় পর্যায়ে নীতিমালা প্রণয়ন করতে হবে। এতে ব্যক্তিগত ও সরকারি পর্যায়ে দায়িত্ব স্পষ্ট করতে হবে।২. কর্মজীবী মা ও বাবা উভয়কে সন্তান বড় করার জন্য সবেতন ছুটি দিতে হবে।৩. সামাজিক সুরক্ষা কার্যক্রমের পরিকল্পনা ও বাস্তবায়নের সময় নারী ও পুরুষের মধ্যে ঘরের কাজ সমানভাবে ভাগ করতে হবে।৪. প্রসব–পূর্ব সময় থেকে সন্তানের জন্ম এবং পরে তার বেড়ে ওঠায় বাবার অংশগ্রহণ নিশ্চিত করার জন্য স্বাস্থ্য খাতকে এগিয়ে আসতে হবে।৫. স্কুল, মিডিয়া ও অন্য প্রতিষ্ঠানগুলোতে ঘরের কাজে পুরুষদের ভূমিকার গুরুত্ব তুলে ধরতে হবে। কারণ, এসবের মাধ্যমেই সামাজিক রীতিনীতি তৈরি হয়।৬. কর্মক্ষেত্রের পরিবেশ, সংস্কৃতি ও নীতি পরিবর্তন করে কর্মীদের সন্তান পালন ও গার্হস্থ্য দায়িত্ব পালনে সহায়তা করতে হবে। জাতীয় আইনে এর প্রতিফলন থাকতে হবে।৭. যত্ন ও দেখাশোনার দায়িত্ব নিয়ে নীতিগুলোকে সমর্থন দেওয়ার জন্য পুরুষ রাজনৈতিক নেতাদের জবাবদিহি নিশ্চিত করতে হবে এবং রাজনীতিতে নারী-পুরুষের সমতা অর্জনের জন্য কাজ করে যেতে হবে।সুইডেনে নারীদের অর্থনৈতিক, রাজনৈতিক ও সামাজিক ক্ষমতায়নে গুরুত্বপূর্ণ অগ্রগতি হয়েছে। পড়াশোনা ও কর্মসূত্রে বেশ কিছু সুইডিশ পুরুষকে জেনেছি। বেড়ে ওঠার সময় তাঁদের জীবনে মা-বাবার সমান ভূমিকা ছিল এবং উভয়ে পেশাগত কাজে অংশগ্রহণ করেছেন। ফলে তাঁরা শৈশব থেকেই নারী-পুরুষের সম্পর্কে সমতার গুরুত্ব শিখেছেন এবং নিজেদের জীবনে চর্চা করেন। এমন উদাহরণ আরও দেওয়া যায়।জরিপে বাংলাদেশের তথ্য অন্তর্ভুক্ত করা হয়নি, তবে সুপারিশগুলো আমাদের জন্য প্রযোজ্য। সন্তানদের বেড়ে ওঠা এবং প্রাথমিক বিকাশে বাবাদের সম্পৃক্ততাকে উৎসাহিত করবে, এমন নীতি গ্রহণ ও বাস্তবায়নে সরকারকে উদ্যোগ নিতে হবে। এগুলোর মধ্যে আছে পিতৃত্বকালীন ছুটি বাধ্যতামূলক করা, সন্তান পালন যে মা-বাবার যৌথ দায়িত্ব, এটি হবে তার স্বীকৃতি। কর্মক্ষেত্রে এমন পরিবেশ নিশ্চিত করতে হবে, যাতে নারী ও পুরুষ উভয়ই পেশাগত দায়িত্ব এবং সন্তান পালনসহ ঘরকন্নার কাজের মধ্যে ভারসাম্য রাখতে পারেন। মা-বাবার উচিত ছেলে ও মেয়েশিশুদের সমানভাবে বেড়ে উঠতে সহায়তা করা, যাতে তারা নারী ও পুরুষের কাছে সমাজের প্রত্যাশিত আচরণের সংকীর্ণ গণ্ডিতে আবদ্ধ না থাকে। নারী ও পুরুষের ভূমিকা নিয়ে ইতিবাচক সামাজিক দৃষ্টিভঙ্গি তৈরিতে গণমাধ্যম গুরুত্বপূর্ণ ভূমিকা রাখতে পারে।কোভিড-১৯ আমাদের নারী-পুরুষের সমতাভিত্তিক, পরিবেশগতভাবে টেকসই এবং ন্যায়ভিত্তিক একটি বিশ্ব গড়ার সুযোগ দিয়েছে। সন্তানদের বড় করা এবং ঘরের কাজে পুরুষদের সমান অংশগ্রহণ নিশ্চিত করে আমরা সেই বিশ্ব সৃষ্টিতে এগিয়ে যেতে পারি।● লায়লা খন্দকার উন্নয়নকর্মী",
   "Meta-Summary": "মহামারিকালে বিধিনিষেধের সময় পুরুষদের ঘরের কাজে অংশ নেওয়ার হার সাম্প্রতিক ইতিহাসের অন্য যেকোনো সময়ের চেয়ে বেশি। এটি ৪৭টি দেশের নারী ও পুরুষের মধ্যে জরিপের মাধ্যমে নিশ্চিত করা হয়, যা চতুর্থ স্টেট অব দ্য ওয়ার্ল্ডস ফাদারস রিপোর্টে (জুন ২০২১) অন্তর্ভুক্ত"
 },
 "doc_10990" : {
   "Description": "প্রথম আলো: কথা ছিল ৫ আগস্ট পর্যন্ত কঠোর বিধিনিষেধ থাকবে। এখন দেখা যাচ্ছে ১ তারিখ থেকে পোশাক কারখানা খুলে দেওয়া হচ্ছে। লকডাউন বা বিধিনিষেধ নিয়ে দেড় বছরের বেশি সময় ধরে যা হলো, তাকে কীভাবে দেখছেন?সৈয়দ আব্দুল হামিদ: আমাদের দেশের আর্থসামাজিক কাঠামো, বাড়িঘরের বিন্যাস, পরিবারের সদস্য অনুযায়ী ঘরের কাঠামো, কৃষ্টি ও সংস্কৃতি, কোনোটাই দীর্ঘ মেয়াদে বিধিনিষেধ সফল করার অনুকূলে নয়। অন্যদিকে উপযুক্ত আর্থিক সহায়তা ছাড়া দীর্ঘ মেয়াদে বিধিনিষেধ পালনের সক্ষমতা সাধারণ মানুষ এবং বড়-ছোট কোনো ব্যবসাপ্রতিষ্ঠানেরই নেই। তৈরি পোশাকশিল্পসহ রপ্তানিমুখী খাত তো আরও স্পর্শকাতর, কেননা একবার বাজার হারালে তীব্র প্রতিযোগিতামূলক বিশ্বে তা ফিরে পাওয়া খুবই কঠিন। এমনিতেই ব্যবসাবান্ধব সূচকে ১৯০টি দেশের মধ্যে আমাদের অবস্থান ১৬৮তম। আর দীর্ঘমেয়াদি বিধিনিষেধ এ ক্ষেত্রে নতুন মাত্রা যোগ করেছে। ১ আগস্ট থেকে রপ্তানিমুখী শিল্পকারখানা খুলে দেওয়ার সিদ্ধান্তকে স্বাগত জানাই। আবার ডেলটা ভেরিয়েন্ট আসার পর বারবার বিধিনিষেধ দিয়েও সংক্রমণের লাগাম টেনে ধরা যাচ্ছে না। তাই সংক্রমণ নিয়ন্ত্রণে বিধিনিষেধের বিকল্প ভাবাই সমীচীন।প্রথম আলো: বিশ্বের অনেক দেশ সফলভাবে বিধিনিষেধ কার্যকর করেছে, টিকা দিয়েছে, এখন শিথিল করছে। আমরা তো শুরু থেকে এ পর্যন্ত কোনো দফাতেই একটিও কার্যকর বিধিনিষেধ নিশ্চিত করতে পারলাম না।সৈয়দ আব্দুল হামিদ: বিধিনিষেধের সফলতা নির্ভর করে স্থান, কাল ও পাত্রের ওপর। উন্নত বিশ্বের সমাজ-সংস্কৃতিতে বিধিনিষেধ সফল করা অনেক সহজ। যেমন ধরুন পাব, নাইট ক্লাব ও পর্যটনকেন্দ্র বন্ধ রাখলেই বিধিনিষেধ অনেকটা সফল হয়ে যায়। কিন্তু আমাদের দেশের বাস্তবতা তো ভিন্ন। আর এটা না বুঝে বিধিনিষেধ দিলে তা তো সফল হওয়ার কথা নয়। প্রথমবার সারা দেশে বিধিনিষেধ বা সাধারণ ছুটি দেওয়া একটি ভুল সিদ্ধান্ত ছিল। কারণ, সংক্রমণ ঢাকা, নারায়ণগঞ্জ, গাজীপুরসহ কিছু শহরের মধ্যে সীমাবদ্ধ ছিল। সারা দেশে বিধিনিষেধ দিয়ে তখনই বিধিনিষেধকে খেলো করে ফেলেছি। পরে বিধিনিষেধ মানুষের মনে তাই তেমন কার্যকর রেখাপাত সৃষ্টি করতে পারেনি। তার ফল তো আমরা দেখতেই পাচ্ছি। হ্যাঁ, উন্নত বিশ্ব টিকা উদ্ভাবন পর্যন্ত বিধিনিষেধ দিয়ে সংক্রমণ কমিয়ে রাখতে চেয়েছিল। টিকা আসার সঙ্গে সঙ্গেই গণটিকাদানের মাধ্যমে সংক্রমণের লাগাম টেনে ধরার চেষ্টা করেছে। কিন্তু আমাদের তো সেই সক্ষমতা কম। তাই আমাদের বিধিনিষেধ অনেকটা উদ্দেশ্যহীন বা হুজুগে।প্রথম আলো: বিভিন্ন সময় যে বিধিনিষেধ দেওয়া হয়েছে, সেগুলো কি আসলে এটা দেখানো যে সরকার কিছু একটা করছে? আপনি কি মনে করেন না যে সরকারও জানে এসব কার্যকর করার বাস্তব পরিস্থিতি নেই?সৈয়দ আব্দুল হামিদ: দেখুন, সরকারকে তো বহুমুখী চাপ সামলাতে হয়। বিধিনিষেধের পক্ষে যেমন যুক্তি আছে, তেমন বিপক্ষেও যুক্তি আছে। বিধিনিষেধ দেওয়া সরকারের জন্য নিশ্চয়ই সুখকর কিছু নয়। তবে পরিস্থিতির বাস্তবতায় সরকারকে এই অজনপ্রিয় এবং কঠিন সিদ্ধান্ত নিতে হয়েছে। বাংলাদেশের বাস্তবতায় বিধিনিষেধ যে পুরোপুরি সফল করা সম্ভব নয়, তা হয়তো কারও অজানা থাকার কথা নয়। তবে পরিস্থিতির বিবেচনায় অনেক সময় যুক্তির বাইরে গিয়েও সিদ্ধান্ত নিতে হয়।প্রথম আলো: আপনি অবশ্য আগে থেকেই বলে আসছেন যে বিধিনিষেধ বাস্তবসম্মত নয়। এটা কি অর্থনৈতিক চাপ নেওয়ার অক্ষমতা, নাকি আমাদের ব্যবস্থাপনাগত সমস্যা ও অদক্ষতার কারণে অসম্ভব?সৈয়দ আব্দুল হামিদ: উভয়টাই। আগেও বলেছি, দীর্ঘ মেয়াদে বিধিনিষেধ সফল করার সক্ষমতা সাধারণ মানুষ কিংবা বড়-ছোট কোনো ব্যবসাপ্রতিষ্ঠানেরই নেই। অন্যদিকে, রাষ্ট্রের আর্থিক সামর্থ্য থাকলেও উপযুক্ত পরিবার ও প্রতিষ্ঠান বাছাই করে আর্থিক সহায়তা প্রদানেও আমরা অনেক পিছিয়ে। দুর্বল স্থানীয় সরকারকাঠামো, অতীতের অনিয়ম ও দুর্নীতির কারণে অনেক স্থানীয় জনপ্রতিনিধির ওপর আস্থার সংকটসহ নানামুখী বাস্তবতায় আর্থিক সহায়তা পাওয়ার উপযোগী অনেক পরিবারকে বাছাই করা সম্ভব হয়নি। আর উপযুক্ত জনগণের কাছে আর্থিক সহায়তা পৌঁছাতে না পারলে বিধিনিষেধ যে সফল হবে না, তা কারও অজানা থাকার কথা নয়।প্রথম আলো: সরকার কোভিডকালে দরিদ্র মানুষের সাহায্য-সহায়তার জন্য প্রয়োজনের তুলনায় অপ্রতুল হলেও তহবিল ও অর্থের বরাদ্দ দিয়েছে। কিন্তু দেখা যাচ্ছে, ব্যবস্থাপনাগত অদক্ষতার কারণে তা–ও প্রকৃত অভাবী মানুষের কাছে পৌঁছানো যাচ্ছে না।সৈয়দ আব্দুল হামিদ: শক্তিশালী স্থানীয় সরকারকাঠামো এবং শুদ্ধ রাজনীতির চর্চা ছাড়া আর্থিক সহায়তা প্রদানের জন্য সঠিক পরিবার বাছাই করা অনেকটাই অসম্ভব। এই দুই ক্ষেত্রেই তো আমরা অনেক পিছিয়ে। বিকল্প ব্যবস্থা হিসেবে স্থানীয় প্রশাসনের ওপর নির্ভর করতে হচ্ছে। এর ফলে একদিকে যেমন সব উপযুক্ত পরিবারকে বাছাই করা সম্ভব হয় না, অন্যদিকে আমলা ও রাজনীতিবিদদের মধ্যে দ্বন্দ্বের সৃষ্টি হচ্ছে, যা দেশের জন্য মোটেও সুখকর নয়। তবে কিছু উদ্ভাবনী উদ্যোগ, যেমন ৩৩৩ নম্বরে ফোনকলের মাধ্যমে খাদ্যসহায়তা পৌঁছে দেওয়া নিঃসন্দেহে একটি ভালো দিক। এ ক্ষেত্রেও যাচাই-বাছাই করার জন্যও স্থানীয় জনপ্রতিনিধিদের সংশ্লিষ্টতা দরকার।প্রথম আলো: অর্থনৈতিক বাস্তবতায় বিধিনিষেধ নিশ্চয়ই আমাদের জন্য কঠিন। কিন্তু সংক্রমণ ও মানুষের জীবনের ঝুঁকির বিষয়টিকে কি উপেক্ষা করার সুযোগ আছে?সৈয়দ আব্দুল হামিদ: কথায় আছে সময়ের এক ফোঁড়, অসময়ের দশ ফোঁড়। সংক্রমণ এখন যে পর্যায়ে পৌঁছে গেছে, তা বিধিনিষেধ দিয়ে বেশি দমিয়ে রাখা সম্ভব নয়। তার প্রমাণ তো আমরা দেখতেই পাচ্ছি। অতি কঠোর বিধিনিষেধেও সংক্রমণ লাফিয়ে লাফিয়ে বাড়ছে। প্রতিদিন আগের রেকর্ড ছাড়িয়ে যাচ্ছে। এটা সবারই জানা, বিধিনিষেধ স্থায়ী কোনো সমাধান নয়। এটা মূলত সংক্রমণের মাত্রা কমিয়ে রাখার জন্য, যাতে স্বাস্থ্য খাত প্রস্তুতি নেওয়ার সময় পায়। বর্তমান পরিস্থিতিতে রোগী ব্যবস্থাপনার পরিসর বাড়ানো ছাড়া অন্য কোনো কার্যকর বিকল্প আছে বলে মনে হয় না। এ জন্য জনবলসহ চিকিৎসার সরঞ্জামাদি দ্রুত বৃদ্ধির ওপর জোর দিতে হবে। দেশে প্রায় ৫০ হাজার বেকার চিকিৎসক এবং বিপুলসংখ্যক বেকার নার্স আছে। তাঁদের স্বেচ্ছাসেবক হিসেবে কাজ করার জন্য উৎসাহিত করা যেতে পারে। আবার মেডিকেল ও নার্সিং কলেজের চতুর্থ ও পঞ্চম বর্ষের ছাত্রছাত্রীদের দ্রুত প্রশিক্ষণ দিয়ে স্বেচ্ছাসেবক হিসেবে কাজে লাগানো যেতে পারে। মোটকথা, জরুরি অবস্থা ঘোষণা করা হোক বা না হোক, জরুরি অবস্থার মতোই পদক্ষেপ গ্রহণ করতে হবে।প্রথম আলো: চিকিৎসা ও জনস্বাস্থ্য বিশেষজ্ঞরা তো বিধিনিষেধের পক্ষে মত দিয়ে আসছেন।সৈয়দ আব্দুল হামিদ: প্রথম দিকে অনেক দেশ বিধিনিষেধের মাধ্যমে সংক্রমণের বিস্তার রোধ করতে সক্ষম হয়েছে। কিন্তু আমাদের বাস্তবতায় আমরা দেখতে পাচ্ছি, এখন বিধিনিষেধ সফল হওয়া সম্ভব নয়। তাহলে কেন বিধিনিষেধকেই সংক্রমণ নিয়ন্ত্রণের একমাত্র হাতিয়ার হিসেবে ব্যবহার করার পরামর্শ দেব? পরিস্থিতি অনুযায়ী মত ও সিদ্ধান্তের পরিবর্তন প্রয়োজন। যুদ্ধের ময়দানে সম্মুখসমরে পেরে না উঠলে নিশ্চয়ই জেদের বশে যুদ্ধ চালিয়ে যাওয়ার পরামর্শ দেওয়াটা যৌক্তিক নয়।প্রথম আলো: ঈদের সময় বিধিনিষেধ শিথিল থাকা ও মানুষের চলাচলের কারণে এখন সংক্রমণ ও মৃত্যুর হার অনেক।সৈয়দ আব্দুল হামিদ: আগেও বলেছি, সরকারকে নানামুখী চাপ সামলাতে হয়। ঈদুল ফিতরের সময় কঠোর বিধিনিষেধের মধ্যেও ঈদে ঘরমুখী মানুষের ঢল বন্ধ করা যায়নি। তখন পরিস্থিতির বাস্তবতায় অনেকেই বলতে বাধ্য হয়েছিলাম, স্বাস্থ্যবিধি মেনে চলার শর্তে গণপরিবহন খুলে দেওয়া হোক, যাতে সংক্রমণের ঝুঁকি কমে। এ বাস্তবতা মাথায় রেখেই হয়তো সরকার কোরবানির ঈদে বিধিনিষেধ সপ্তাহখানেকের জন্য শিথিল করেছিল। সংক্রমণ ও মৃত্যু বৃদ্ধির গ্রাফ তো বিধিনিষেধ শিথিলের আগে থেকেই ঊর্ধ্বমুখী। ঈদের বাড়তি চাপ এই ঊর্ধ্বমুখী ধারাকে আরও বেগবান করতে পারে, যা হয়তো সপ্তাহখানেকের মধ্যে স্পষ্ট হবে।প্রথম আলো: বর্তমানের সংক্রমণ ও মৃত্যুর পরিস্থিতি যেখানে এসে ঠেকেছে এবং বিধিনিষেধ বাস্তবায়নের ক্ষেত্রে যে সমস্যায় পড়তে হচ্ছে, এমন একটি বাস্তবতায় সরকার আসলে কী করতে পারে?সৈয়দ আব্দুল হামিদ: চিকিৎসার পরিসর বাড়ানোর পাশাপাশি কাজটা কঠিন হলেও মাস্ক পরতে উদ্বুদ্ধ করা কিংবা বাধ্য করার বিকল্প নেই। আর প্রতিশ্রুতি অনুযায়ী গণটিকাদান কর্মসূচি জোরদার করে আগামী ছয় থেকে আট মাসের মধ্যে ১৮ বছরের ঊর্ধ্বে সব নাগরিককে টিকার আওতায় আনতে হবে। মাস্ক পরতে উদ্বুদ্ধ করতে প্রতিটি ক্ষেত্রের গ্রহণযোগ্য, বিশেষ করে ক্রীড়া, শিক্ষা ও সংস্কৃতিজগতের আইকনিক ব্যক্তিদের মাধ্যমে প্রচারণা চালানো যেতে পারে। নাটক-সিনেমাতেও মাস্ক পরার বিষয়ে উপযুক্ত ডায়ালগ সংযুক্ত করা যেতে পারে।প্রথম আলো: ১ আগস্ট থেকে পোশাক কারখানা খুলছে, ৫ তারিখের পর বিধিনিষেধ থাকার কথা নয়। সবই যদি খুলে দেওয়া হয়, তবে শিক্ষাপ্রতিষ্ঠান বন্ধ রাখা হচ্ছে কোন যুক্তিতে?সৈয়দ আব্দুল হামিদ: শিক্ষাপ্রতিষ্ঠান খুলে দেওয়ার বিষয়ে নীতিনির্ধারণী মহলের অত্যন্ত দৃঢ় ইতিবাচক দৃষ্টিভঙ্গি থাকা প্রয়োজন। আমাদের খামখেয়ালিপনায় শিক্ষার্থীদের জীবন সাংঘাতিকভাবে ধ্বংসের মুখে ঠেলে দিয়েছি, যার প্রভাব ইতিমধ্যে ব্যাপকভাবে প্রকাশ পাচ্ছে। সংক্রমণের পারদ কবে ৫ শতাংশের নিচে নামবে, তা আমাদের কারও জানা নেই। এমনকি সবাইকে টিকার আওতায় আনলেও যে তা অর্জিত হবে, তার নিশ্চয়তা কোথায়? তাই শিক্ষাপ্রতিষ্ঠান না খোলার কোনো অজুহাতই ধোপে টেকে না। সংক্রমণ এখন যেহেতু ঊর্ধ্বমুখী, তাই আগস্টে না খুললেও ১ সেপ্টেম্বর থেকে শিক্ষাপ্রতিষ্ঠান খোলার বিষয়ে সর্বাত্মক প্রস্তুতি নেওয়া প্রয়োজন। এ বিষয়ে রাজনৈতিক সিদ্ধান্তের প্রয়োজন হলে সংসদে জরুরি অধিবেশন ডেকে সব রাজনৈতিক দলের মতামতের ভিত্তিতে সিদ্ধান্ত নেওয়া যেতে পারে, যাতে কোনো রাজনৈতিক দল ভবিষ্যতে এ সিদ্ধান্ত থেকে কোনো বাড়তি ফায়দা নিতে না পারে। আর জনমত জরিপের সুযোগ তো সর্বদা আছে।প্রথম আলো: আপনাকে ধন্যবাদ।সৈয়দ আব্দুল হামিদ: আপনাকেও ধন্যবাদ।",
   "Meta-Summary": "ড. সৈয়দ আব্দুল হামিদ ঢাকা বিশ্ববিদ্যালয়ের স্বাস্থ্য অর্থনীতি ইনস্টিটিউটের অধ্যাপক। প্রথম আলোর সঙ্গে তিনি কথা বলেছেন বিভিন্ন সময়ের অকার্যকর বিধিনিষেধ, বর্তমানে কার্যকর কঠোর বিধিনিষেধ তৈরি পোশাক ও রপ্তানিমুখী শিল্পের জন্য শিথিল করা এবং এ ধরনের বিধিনিষেধ বাংলাদেশের বাস্তবতায় কার্যকর করা কতটা সম্ভব, তা নিয়ে।"
 },
 "doc_10991" : {
   "Description": "হেপাটাইটিস অনেক কারণেই হয়ে থাকে। স্বল্পকালীন হেপাটাইটিস (বেশির ভাগ ক্ষেত্রেই হেপাটাইটিস এ, বি, সি, ডি কিংবা ই ভাইরাসের সংক্রমণে হয়) সাধারণত কয়েক সপ্তাহ বা মাসের মধ্যেই ভালো হয়ে যায়। কিন্তু দীর্ঘমেয়াদি হেপাটাইটিস (হেপাটাইটিস বি কিংবা সি ভাইরাসের সংক্রমণে হয়) থেকে লিভার সিরোসিস ও ক্যানসার হতে পারে। ফ্যাটি-লিভার, উইলসনস ডিজিজসহ আরও কিছু কারণে দীর্ঘমেয়াদি হেপাটাইটিস হতে পারে।বিশ্বের অন্যান্য দেশের মতো বাংলাদেশেও হেপাটাইটিস ভাইরাসের বিভিন্ন ধরনের সংক্রমণ কম নয়। বিভিন্ন গবেষণার তথ্যমতে, এ দেশে হেপাটাইটিস বি এবং সি লিভারের সিরোসিস ও ক্যানসারের অন্যতম কারণ। এ ভাইরাস দুটি সাধারণত রক্ত, রক্তরস, অস্ত্রোপচারে ব্যবহৃত যন্ত্রপাতি, ইঞ্জেকশনের সিরিঞ্জ বা সুচ, যৌনমিলন, একই ক্ষুর বা ব্লেড ব্যবহারের মাধ্যমে একজনের শরীর থেকে অন্যজনে ছড়ায়। গর্ভবতী মায়ের শরীরে হেপাটাইটিস বি ভাইরাস থাকলে সন্তানের শরীরেও তা সংক্রমিত হতে পারে। কাজেই হেপাটাইটিস প্রতিরোধে সচেতনতার কোনোবিকল্প নেই।হেপাটাইটিস বি ও সি—উভয়ের ক্ষেত্রেই সংক্রমণের পর লিভার সিরোসিস কিংবা ক্যানসার হতে অনেক সময় লাগে। কাজেই আগেভাগে সংক্রমণ শনাক্ত হলে এসব জটিলতা এড়ানো সম্ভব। সে ক্ষেত্রে উপসর্গ না থাকলেও পরীক্ষা করে শরীরে হেপাটাইটিস ভাইরাসের উপস্থিতি আছে কি না, তা নির্ণয়ের চেষ্টা করতে হবে। ভাইরাস পাওয়া গেলে, বিশেষ করে হেপাটাইটিস বি কিংবা সি শনাক্ত হলে অবশ্যই চিকিৎসা নিতে হবে।হেপাটাইটিস বি প্রতিরোধে কার্যকর টিকা আছে। এর তিনটি ডোজ সঠিকভাবে নিলে এই ভাইরাসের সংক্রমণ থেকে মুক্ত থাকা সম্ভব। এই টিকা জন্মের সময় থেকে যেকোনো বয়সেই নেওয়া যায়। তবে নেওয়ার আগে নিশ্চিত হতে হবে যে শরীরে কখনো হেপাটাইটিস বি-এর সংক্রমণ হয়েছিল কি না।হেপাটাইটিস এ–এরও কার্যকরী টিকা আছে। ২০ থেকে ২৫ বছর বয়সের মধ্যে এই টিকার দুটি ডোজ নিলে এই ভাইরাসের সংক্রমণ প্রতিরোধ সম্ভব।দীর্ঘমেয়াদি হেপাটাইটিস প্রতিরোধ করতে রক্ত বা রক্তের যেকোনো উপাদান সংবহনের আগে তাতে ভাইরাস আছে কি না, পরীক্ষা করে নিতে হবে। অস্ত্রোপচারের যন্ত্রপাতি, রোগনির্ণায়ক ও চিকিৎসার সব যন্ত্রপাতি ব্যবহারের আগে জীবাণুমুক্ত করতে হবে। ইনজেকশনের জন্য একবার ব্যবহার করা হয়, এমন সুচ ও সিরিঞ্জ ব্যবহার করতে হবে। অনিরাপদ যৌনমিলন এড়াতে হবে এবং যতটা সম্ভব অনিরাপদ সেলুন ব্যবহার থেকে বিরত থাকতে হবে। বাড়িতেও একই উপকরণ দিয়ে একাধিক ব্যক্তির চুল–দাড়ি কাটা উচিত নয়। এসব ব্যবস্থা অবলম্বন করে হেপাটাইটিস ভাইরাসের সংক্রমণ কমানো সম্ভব।সন্তান জন্মের সময়ে প্রত্যেক অন্তঃসত্ত্বা নারীকেই পরীক্ষা করতে হবে। হেপাটাইটিস বি পাওয়া গেলে অবশ্যই চিকিৎসা নিতে হবে। এ ক্ষেত্রে জন্মের সময়ই নবজাতককে হেপাটাইটিস বি টিকার প্রথম ডোজ এবং একই দিনে অন্য হাত বা পায়ের মাংসপেশিতে হেপাটাইটিস বি–এর অ্যান্টিবডি ইনজেকশন দিতে হবে। পরীক্ষায় হেপাটাইটিস বি না পাওয়া গেলে অন্তঃসত্ত্বা নারীকে নির্ধারিত সময়ে এই ভাইরাস প্রতিরোধী দুই ডোজ টিকা দিতে হবে।অধ্যাপক ডা. এ এইচ এম রওশনগ্যাস্ট্রোইন্টেস্টাইনাল হেপাটোবিলিয়ারি অ্যান্ড প্যানক্রিয়াটিক ডিজঅর্ডারস বিভাগ বারডেম, ঢাকা",
   "Meta-Summary": "হেপাটাইটিস অনেক কারণেই হয়ে থাকে। স্বল্পকালীন হেপাটাইটিস (বেশির ভাগ ক্ষেত্রেই হেপাটাইটিস এ, বি, সি, ডি কিংবা ই ভাইরাসের সংক্রমণে হয়) সাধারণত কয়েক সপ্তাহ বা মাসের মধ্যেই ভালো হয়ে যায়।"
 },
 "doc_10992" : {
   "Description": "প্রথম আলো: বাংলাদেশে হেপাটাইটিসের প্রকোপ কতখানি? কোন জনগোষ্ঠী এতে আক্রান্ত হয় বেশি? হেপাটাইটিসের কোন ধরন আমাদের দেশে বেশি দেখা যায়?মামুন আল মাহতাব: বাংলাদেশে লিভারের খারাপ রোগগুলো, অর্থাৎ লিভার সিরোসিস ও লিভার ক্যানসারের প্রধান কারণ হেপাটাইটিস বি এবং সি ভাইরাস। এ দেশে ৭০ ভাগের বেশি লিভার সিরোসিস আর লিভার ক্যানসারের জন্য দায়ী হচ্ছে এ দুটি ভাইরাস। এদের মধ্যে হেপাটাইটিস বি একধাপ এগিয়ে। এ ভাইরাস ৬০ শতাংশের বেশি লিভার সিরোসিস আর লিভার ক্যানসারের কারণ। বিশ্ব স্বাস্থ্য সংস্থার তথ্য অনুযায়ী, বাংলাদেশে প্রায় সাড়ে ৫ শতাংশ মানুষ হেপাটাইটিস বি ভাইরাসের সংক্রমিত। হেপাটাইটিস সি ভাইরাসে আক্রান্ত মানুষের সংখ্যা দশমিক ৮ শতাংশ। সরকারি মেডিকেল কলেজ হাসপাতালগুলোর মেডিসিন বিভাগগুলোতে প্রতিবছর ভর্তি রোগীর ১২ শতাংশ লিভার রোগে আক্রান্ত। যেকোনো বয়সের মানুষই হেপাটাইটিস বি এবং সি ভাইরাসে আক্রান্ত হতে পারে। সফল টিকাকরণের মাধ্যমে এই অঞ্চলের গুটিকয় দেশের মধ্যে বাংলাদেশও পাঁচ বছর বয়সীদের মধ্যে হেপাটাইটিস বির প্রাদুর্ভাব ১ শতাংশের নিচে নামিয়ে আনতে সক্ষম হয়েছে।প্রথম আলো: হেপাটাইটিসের ঝুঁকি প্রশমনে কোন বিষয়গুলোর দিকে দৃষ্টি দিতে হবে?মামুন আল মাহতাব: হেপাটাইটিস বি এবং সি হচ্ছে রক্তবাহিত ভাইরাস। এরা ছড়ায় শরীরে দূষিত রক্ত গ্রহণের মাধ্যমে। দূষিত কোনো সুই, রেজার, ক্ষুর, ব্লেড ইত্যাদির মাধ্যমে ভাইরাস দুটো ছড়াতে পারে। হেপাটাইটিস বি এবং সি প্রতিরোধে তাই জোর দিতে হবে নিরাপদ রক্ত সঞ্চালনের ওপর। এটি রোধে যে আইন আছে, তার কঠোর প্রয়োগ নিশ্চিত করা দরকার। ব্যবহৃত সুইয়ের পুনর্ব্যবহার প্রতিরোধ নিশ্চিত করাটাও জরুরি।প্রথম আলো: হেপাটাইটিসের চিকিৎসা পরিষেবা এখন কেমন? প্রান্তিক মানুষের জন্য কী ধরনের ব্যবস্থা আছে?মামুন আল মাহতাব: হেপাটাইটিস বি এবং সি সত্যি সত্যি যদি নির্মূল করতে হয়, তাহলে দরকার আক্রান্ত ব্যক্তিদের জন্য সুচিকিৎসার ব্যবস্থা করা। এ ক্ষেত্রে আমাদের প্রস্তুতিতে এখনো যথেষ্ট ঘাটতি আছে। তবে আমরা এগিয়েছিও অনেকটা পথ। ২০০৯ সালে বিএসএমএমইউর বাইরে শুধু ঢাকা মেডিকেল কলেজে হেপাটোলজির সহকারী অধ্যাপকের একটিমাত্র শূন্যপদ ছিল। এখন তা বেড়ে ৩০ ছুঁই ছুঁই। দেশের প্রায় ২০টি সরকারি মেডিকেল কলেজসহ একাধিক বেসরকারি মেডিকেল কলেজে লিভার বিশেষজ্ঞ আছেন। লিভার বিশেষজ্ঞ আছেন শতাধিক।দেশেই এখন লিভার ফেইলিওরের জন্য প্লাজমা এক্সচেঞ্জ, লিভার ডায়ালাইসিসসহ বেশ কিছু ব্যবস্থা আছে। এখন আমাদের হাতে শতাধিক পিসিআর ল্যাব আছে। কোভিড নিয়ন্ত্রণে এলে পিসিআর ল্যাবগুলোকেই হেপাটাইটিস বি এবং সি ভাইরাসের ডিএনএ এবং আরএনএ নির্ণয়ের কাজে লাগাতে পারব।প্রথম আলো: এই সময়ে করোনা ছাড়া অন্য রোগগুলো কি উপেক্ষিত হচ্ছে? এই পরিস্থিতি হেপাটাইটিসের ক্ষেত্রে কি ঝুঁকি তৈরি করছে?মামুন আল মাহতাব: করোনাকালে অন্যান্য নন-কোভিড রোগগুলোর মতো হেপাটাইটিসের চিকিৎসাও মারাত্মকভাবেœব্যাহত হচ্ছে। টিকা সংরক্ষণ ও ব্যবস্থাপনা কোভিডকেন্দ্রিক হয়ে পড়ায় তার কিছুটা প্রভাব চলমান টিকাদান কর্মসূচিতে পড়বে। আমরা কোভিডের সঙ্গে খাপ খাইয়ে আমাদের জীবনযাত্রাকে আস্তে আস্তে মানিয়ে নিচ্ছি। তেমনি একইভাবে হেপাটাইটিসসহ বিভিন্ন নন-কোভিড চিকিৎসাসেবাকে ধীরে ধীরে স্বাভাবিক করতে হবে। কারণ, একসময় যে হেপাটাইটিস বি বা সি বা অন্য কোনো নন-কোভিড ভাইরাস আমাদের জন্য হুমকি হয়ে দাঁড়াবে না, এ কথা হলফ করে বলা যায় না।প্রথম আলো: হেপাটাইটিসের টিকার সম্প্রসারণ কতটা দরকার? এখন টিকার যে অবস্থা তা কি পর্যাপ্ত? না হলে কী করা উচিত?মামুন আল মাহতাব: ১৬ বছরের বেশি বয়সীদের জন্য টিকাদান এবং যাঁরা ইপিআই কর্মসূচিতে হেপাটাইটিস বির টিকা নানা কারণে নিতে পারেননি, তাঁদের জন্য টিকার ব্যবস্থা দরকার। এই টিকাকেও সরকারিভাবে বিনা মূল্যে সব নাগরিককে দেওয়া যায় কি না, তা নিয়ে ভাবতে হবে। যে দেশ তার ৮০ ভাগ নাগরিককে বিনা মূল্যে কোভিডের টিকা দিতে পারে, তার জন্য এটি কোনো বড় বিষয় হতে পারে না। বিশেষ করে দেশেই যখন একাধিক ফার্মাসিউটিক্যাল কোম্পানি এরই মধ্যে হেপাটাইটিস বির টিকা উৎপাদন করছে।প্রথম আলো: কারাগারে থাকা ব্যক্তি, সমকামী মাদকসেবীদের মাধ্যমে এটি ছড়াতে পারে বলে ধারণা করা হয়। এ ক্ষেত্রে কী ব্যবস্থা নেওয়া যায়?মামুন আল মাহতাব: যেসব জনগোষ্ঠীর মধ্যে হেপাটাইটিস বি এবং সির সংক্রমণের শঙ্কা বেশি, তাদের অন্যতম হচ্ছেন কারাবন্দী, সমকামী এবং মাদকসেবীরা। তাদের মধ্যে অনিয়ন্ত্রিত যৌনাচার ও মাদক গ্রহণে একই সুইয়ের বারবার ব্যবহারের প্রবণতা আছে। এই ধরনের উচ্চ ঝুঁকির জনগোষ্ঠীর মধ্যে সচেতনতা সৃষ্টির ওপর জোর দিতে হবে।প্রথম আলো: অন্য রোগের তুলনায় হেপাটাইটিস নিয়ে আলোচনা কম। এর প্রচারে কী ভূমিকা নেওয়া যায়?মামুন আল মাহতাব: শুধু বাংলাদেশেই প্রতিবছর লিভার রোগে আক্রান্ত হয়ে মারা যান ২০ হাজারের বেশি মানুষ। এটি কোভিডে মৃত্যুর সংখ্যার চেয়ে বেশি। অন্যান্য অনেক রোগের তুলনায় হেপাটাইটিস বি ও সি নিয়ে প্রচার নেই বললেই চলে। হেপাটাইটিস বি বা সি সম্বন্ধে জনসচেতনতা গড়ে তোলায় সরকার, লিভার বিশেষজ্ঞ, লিভার রোগী, সিভিল সোসাইটি এবং সর্বোপরি গণমাধ্যমের গুরুত্ব অপরিসীম।প্রথম আলো: আপনাকে ধন্যবাদ।মামুন আল মাহতাব:ধন্যবাদ।",
   "Meta-Summary": "বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) ইন্টারভেনশনাল হেপাটোলজি বিভাগের প্রধান অধ্যাপক মামুন আল মাহতাব। তিনি বিশ্ব স্বাস্থ্য সংস্থার দক্ষিণ-পূর্ব এশিয়ার আঞ্চলিক পরামর্শকও। হেপাটাইটিস রোগের নানা দিক নিয়ে তিনি কথা বলেছেন প্রথম আলোর সঙ্গে।"
 },
 "doc_10993" : {
   "Description": "না, সাইমনের আর ফিরে আসা হলো না। বুকের মধ্যে বাংলাদেশকে নিয়েই সাইমন ফিরে গেলেন না–ফেরার দেশে। পারিবারিক সূত্র জানাচ্ছে, ১৬ জুলাই বেলা আড়াইটায় রোমানিয়ায় অস্ত্রোপচারের পর কিছুটা সুস্থ হয়েও মারা যান তিনি। সপরিবারে তাঁর শিগগিরই স্থায়ীভাবে বসবাসের জন্য ফ্রান্সে যাওয়ার কথা ছিল এবং তিনি আত্মজীবনী লেখার পরিকল্পনাও করছিলেন। তিনি টুকরো স্মৃতিকথাও লিখছিলেন। বাংলাদেশের স্বাধীনতার সুবর্ণজয়ন্তী নিয়ে একটি বড় কাজের পরিকল্পনা তাঁর ছিল। শুধু সাংবাদিকতা নয়, নানা কল্যাণমূলক কাজে সাইমনের জড়িত থাকার কথা বলে তাঁর স্ত্রী জানাচ্ছেন, রোমানিয়ার এতিম শিশুরা তাঁকে বাবা হিসেবেই জানত।বাংলাদেশ সাইমনের মৃত্যুর খবরটিও জানল তাঁর মৃত্যুর চার দিন পরে। এত গুরুত্বপূর্ণ একটা খবর ‘ব্রেক’ করতে এত দেরি হলে সাইমন কীভাবে মুখের দিকে তাকাতেন, সে দৃশ্য কেবল কল্পনা করি। আবার তাড়াহুড়ো করে ব্রেকিংয়ের নামে ভুল সংবাদ না দিই, সেই সতর্কতাও ছিল। সে কারণে সাতসকালে যখন সাইমনের চলে যাওয়ার খবর পাই, প্রথমেই তা বিশ্বাস করিনি। পরে ঢাকা, লন্ডন, রোমানিয়া, ভারত, ফ্রান্সের সম্ভাব্য সব সূত্রের সঙ্গে কথা বলে নিশ্চিত হয়েই পরাজিত হলো বিশ্বাস, সত্য জানান দিল, সাইমন আর নেই।বাংলাদেশের যত মানুষ সাইমন ড্রিংয়ের নাম জানেন, তাঁর প্রতি শ্রদ্ধায় নত হন, বহু বাঙালি সাংবাদিকের নামও এত মানুষ জানেন না। সাদা চামড়ার এই মানুষ বাদামি বাঙালিদের মনে ঠাঁই করে নিয়েছিলেন শুধু সাংবাদিকতা করেই। আর সাংবাদিকদের সামনে তিনি আদর্শ হয়ে দাঁড়িয়েছেন সৃজনশীল পেশাদার সাংবাদিক হিসেবে। তিনি বাংলাদেশকে ধারণ করেছিলেন তাঁর অস্থি, মজ্জায়, বিশ্বাসে। সাইমনকে সম্মানসূচক নাগরিকত্ব দেওয়া হয়েছিল। কাজেই বলা যায়, জন্মসূত্রে একজন ব্রিটিশ হয়েও তিনি ছিলেন আপাদমস্তক একজন বাংলাদেশি।বাংলাদেশের সঙ্গে সাইমনের এ সংযোগ আকস্মিক। ১৯৭১ সালে লন্ডনের দ্য ডেইলি টেলিগ্রাফের তরুণ রিপোর্টার সাইমন ড্রিং। ভিয়েতনাম কভার করতে এসেছিলেন কম্বোডিয়ায়। সে সময়কার পূর্ব পাকিস্তানে তখন টালমাটাল অবস্থা। লন্ডন থেকে আরেকজন রিপোর্টার পাঠানোর চাইতে সাইমনকেই পাঠানো হলো ঢাকায়। একাত্তরের উত্তাল মার্চে তিনি ঢাকায় আসেন। ৭ মার্চ রেসকোর্স ময়দানে বঙ্গবন্ধুর ভাষণ তিনি কভার করেন। পরে তাঁর সখ্য হয় বঙ্গবন্ধু শেখ মুজিবের সঙ্গে।৭ মার্চের ভাষণ নিয়ে সাইমন বলতেন, ‘ভাষণ আমি বুঝিনি, কিন্তু শেখ মুজিবের দৃঢ়তা আর তাঁর প্রতি লাখ লাখ মানুষের আস্থা দেখে আমি অভিভূত হয়েছিলাম।’ একজন ‘জাত সাংবাদিক’ সাইমন বলতেন, ‘সেই ভাষণ, সেই জনসভা এবং পাকিস্তান সরকারের নানা পদক্ষেপ দেখে আমি নিশ্চিত হয়ে গিয়েছিলাম, “ইট উইল বি আ ব্যাটেল গ্রাউন্ড”, এখানে নতুন ইতিহাস রচিত হতে যাচ্ছে।’ সাংবাদিক হিসেবে এ সময়ে এই মাঠে থাকার চেয়ে আর ভালো কিছু হতে পারে না। তাই লন্ডনে অফিসকে জানিয়ে দেন, তিনি ঢাকা ছাড়ছেন না।পরের অংশ তো সবারই জানা। একজন পরিশ্রমী তরুণ অনুসন্ধানী সাংবাদিক সাইমন ড্রিং ঢুকে গেলেন পাকিস্তানের রাজনীতির সদরে–অন্দরে। তাঁর ‘সোর্স’ তৈরি হলো। তিনি শেখ মুজিবের দৃষ্টি কাড়লেন একজন উজ্জ্বল সাংবাদিক হিসেবে। সাইমনের বাংলাদেশ ও মুজিবপ্রেম ছিল একাকার।২৫ মার্চ রাতে সব বিদেশি সাংবাদিককে ঢাকা ছাড়তে বাধ্য করে পাকিস্তানিরা। হোটেল ইন্টারকন্টিনেন্টালে লুকিয়ে থাকা, পরদিন পাকিস্তানি বাহিনীর বর্বরতার চিত্র প্রত্যক্ষ করা একমাত্র বিদেশি সাংবাদিক সাইমন ড্রিং। শেষ পর্যন্ত পাকিস্তানি সেনাবাহিনী তাঁর সহযোগী ক্যামেরাম্যানসহ তাঁকে ২৭ মার্চ পাকিস্তান থেকে বের করে দেয়। কিন্তু সাইমন তাঁর নোটবুক আর ক্যামেরাম্যান ছবির রিল লুকিয়ে নিয়ে যেতে সমর্থ হন।১৯৭১ সালের ৩০ মার্চ লন্ডনের ডেইলি টেলিগ্রাফে প্রকাশিত হয় সাইমন ড্রিংয়ের রিপোর্ট ‘ট্যাংকস ক্র্যাশ রিভোল্ট ইন পাকিস্তান’। পৃথিবীর মানুষ প্রথম জানতে পারে ২৫ মার্চের কালরাতের হত্যাযজ্ঞের কাহিনি, পাকিস্তানি সেনাবাহিনীর বর্বরতার চিত্র।সাইমন পাকিস্তান ছাড়েন, কিন্তু ফিরে আসেন ভারতে। বাংলাদেশের মুক্তিযুদ্ধ কভার করেন যুদ্ধের মাঠ থেকে। এ সময় কয়েকজন সাংবাদিকসহ সাইমনকে কলকাতায় আটকও হতে হয়। মার্চে পাকিস্তান থেকে বিতাড়িত সাইমন ১৯৭১ সালের ১৬ ডিসেম্বর ফিরে আসেন স্বাধীন বাংলাদেশে, বিজয়ের খবর কভার করে ফিরে যান লন্ডনে। আবার আসেন ১৯৭২ সালের ১০ জানুয়ারি, যেদিন বঙ্গবন্ধু পাকিস্তানের কারাগার থেকে মুক্ত হয়ে দেশে আসেন। ১৯৭৫ সালের ১৫ আগস্ট বঙ্গবন্ধুকে সপরিবারে হত্যার পর গভীর শোকে আচ্ছন্ন ছিলেন সাইমন। এর মধ্যে তাঁর ঠিকানা বদল হয়েছে। বিবিসিতে কাজ করেছেন। নানা দেশে যুদ্ধ, সংঘাত কভার করতে করতে অভিজ্ঞ হয়ে ওঠেন। কিন্তু মাথার মধ্যে বাংলাদেশ ছিল সারাক্ষণ।১৯৯৬ সালে দেশে মুক্তিযুদ্ধের পক্ষের সরকার ক্ষমতায় আসার পর দেশে নতুন নানা উদ্যোগের মধ্যে বেসরকারি খাতে টেলিভিশনের অনুমতি দেওয়া শুরু হয়। এ দেশের গণমাধ্যম মালিকানায় আরেক প্রবাদপ্রতিম মানুষ এ এস মাহমুদ এগিয়ে আসেন একুশে টেলিভিশন প্রতিষ্ঠার কাজে। তাঁর সহযাত্রী হতে আবার সাইমন আসেন ঢাকায়। দায়িত্ব নেন একুশে টেলিভিশনের এমডি হিসেবে। এ এস মাহমুদ সাইমনকে দিলেন অবারিত স্বাধীনতা। সাইমন ড্রিংয়ের হাত ধরে একদল তরুণ বাংলাদেশে সম্প্রচার সাংবাদিকতা, আরও স্পষ্ট করে বললে টেলিভিশন সাংবাদিকতার দুয়ার উন্মোচন করলেন। সাইমন ড্রিং নেতৃত্বে, সৃজনশীলতায় হয়ে গেলেন বাংলাদেশ তো বটেই, এই উপমহাদেশে সম্প্রচার সাংবাদিকতার জনক।আমার মতো অনেককেই সাইমন হাতেকলমে শেখান টেলিভিশন আর সংবাদপত্রের সাংবাদিকতার উপস্থাপনা, কপি তৈরি ও প্রযুক্তির ব্যবহারে ভিন্নতা। কীভাবে বিষয় বাছাই করে তার সঙ্গে ছবি আর কণ্ঠ মিশিয়ে মানুষের মনের গভীরে ঠাঁই করে নেওয়া যায়, সেই কৌশল শিখি তাঁর কাছেই। একুশের যাঁরাই মানুষের মনের গভীরে ঢুকে যেতে পেরেছেন, তাঁরাই সাইমনের সৃজনশীল পরিকল্পনার আদর্শ সন্তান। একুশের ঘোষিত সম্পাদকীয় নীতির সঙ্গে সে সময়কার সরকারের অনেক নীতির সঙ্গে মিল ছিল স্পষ্ট। কিন্তু সাইমনের পেশাদারি নেতৃত্বের কারণেই সাংবাদিকতা যেমন সরকারি নীতির মধ্যে হারিয়ে যায়নি, তেমনি সরকারের সঙ্গে সংঘাতও তৈরি হয়নি। একুশে পরিচালনায় সাইমন ছিলেন আমাদের প্রতিদিনের শিক্ষক, হয়ে উঠেছিলেন আমার গুরু। প্রিন্ট মিডিয়ার একদল সাংবাদিককে তিনি তৈরি করেছিলেন ইলেকট্রনিক মিডিয়ার অপ্রতিদ্বন্দ্বী পেশাদার সাংবাদিক হিসেবে। শুধু সংবাদ বুলেটিন নয়, সংবাদভিত্তিক অনুষ্ঠান পরিকল্পনায় সাইমনের দূরদর্শী পরিকল্পনার প্রমাণ তো আজ সব টেলিভিশনের দিকে তাকালেই দেখা যাবে। কিন্তু তিনি বাজারে বা নন–সিরিয়াস কাজে বিশ্বাসী ছিলেন না কখনোই। সংবাদপত্র নিয়ে অনুষ্ঠান, আন্তর্জাতিক খবরের বিশ্লেষণ, সাম্প্রতিক ঘটনা নিয়ে টক শো, বিশেষ সাক্ষাৎকার—এ দেশের টেলিভিশনে এসব অনুষ্ঠানের রূপকার ছিলেন সাইমন। বিনয়ের সঙ্গে বলি, একুশে টেলিভিশনে আমার জন্য তিনি প্রধান বার্তা সম্পাদকের পদ যেমন সৃষ্টি করেন, তেমনি আমাকে দিয়েই একটু আগে উল্লেখ করা অনুষ্ঠানগুলোরও সূচনা করেন। এর আগে এই পদ বা এই ধরনের কোনো অনুষ্ঠানের অস্তিত্ব টেলিভিশনে ছিল না। একটি টক শো করতে উপস্থাপকের যোগ্যতা যেমন জরুরি, তেমনি পরিকল্পিত টক শোর জন্য যোগ্য অতিথি নির্বাচনও কঠিন কাজ। অনুষ্ঠানের পেছনে প্রযোজক ও গবেষণাকর্মীর কাজটিও যে কতটা গুরুত্বপূর্ণ, তা সাইমন আমাদের হাত ধরে শেখাতেন। আজকের মতো হরেদরে উপস্থাপক বা টক শোতে অতিথি হওয়া সাইমন কখনোই বরদাশত করতেন না। কোনো অনুষ্ঠানের পরিকল্পনা নিয়ে গেলেই তাঁর প্রথম প্রশ্ন ছিল কেন, এখন এই অনুষ্ঠান করতে চাও, এই দুই জবাবে সন্তুষ্ট হলেই প্রশ্ন, কতগুলো অ্যাপিসোড হবে? অতগুলো অ্যাপিসোডের যোগ্য অতিথি কারা হবেন, এই প্রশ্নের জবাব মনমতো হলে জানতে চাইতেন, এই অনুষ্ঠান তৈরির জন্য নেপথ্যে যোগ্য প্রযোজক ও গবেষণা করার মতো কর্মী আছে কি না। এসব প্রশ্নের জবাবে তাঁকে সন্তুষ্ট করতে পারলেই অনুষ্ঠান করার ছাড়পত্র পাওয়া যেত। নিউজরুম ব্যবস্থাপনায় শুধু নিউজরুম লিডার নয়, সব কর্মী, এমনকি ঢাকার বাইরে থেকে কেউ কোনো পরামর্শ দিলে গুরুত্বের সঙ্গে তা বিবেচনা করতেন সাইমন।টিম পরিচালনায় ভাষা মাঝেমধ্যে সমস্যা হলেও সাইমন তিন থেকে চারজনের কাছে ইংরেজিতে শুনে পরে চূড়ান্ত সিদ্ধান্ত দিতেন। তাঁকে বিভ্রান্ত করা ছিল খুব কঠিন কাজ। ছোট–বড় কোনো কিছুই তাঁর চোখ এড়াতো না। মূলত, তাঁর নেতৃত্বই একুশেকে নিয়ে গিয়েছিল আকাশচুম্বী উচ্চতায়।এ দেশে বামনেরা তাদের চেয়ে উচ্চতার কোনো কিছুকেই পছন্দ করে না। হিংসাই করে না শুধু, তাদের ধ্বংস চায়। ২০০১ সালের নির্বাচনের পর একুশে টেলিভিশনের ক্ষেত্রেও তা–ই হলো। তিনটি কারণে একুশে টেলিভিশন বামনদের প্রতিহিংসা ও রাজনীতির শিকার হলো। ১. একুশে ঘোষিতভাবে মুক্তিযুদ্ধের পক্ষে, ২. এই টেলিভিশন উদ্বোধন করেছিলেন সে সময়ের প্রধানমন্ত্রী শেখ হাসিনা, ৩. একুশে টেলিভিশনের প্রতি অযুত মানুষের আস্থা। একুশে বন্ধ করে দিয়ে বামনরা চাইল তাদের স্বপ্নের টেলিভিশন গড়তে। এসব অপরাধে একুশের বিরুদ্ধে মামলা হলো। আমি কোনো গণমাধ্যম বন্ধ করে দেওয়ার পক্ষে নই, কিন্তু আজ যে সাংবাদিকেরা কোনো কোনো গণমাধ্যম বন্ধের জন্য মাতম করেন, শুধু তাঁদের মনে করিয়ে দেওয়ার জন্য বলি, একুশের বিরুদ্ধে এই মামলার বাদীদের একজন ছিলেন এই সাংবাদিকদেরই পূর্বসূরি এক নেতা। আরও জানিয়ে রাখি, এই মামলার রায়ে একুশে বন্ধ করে দেওয়ার কোনো কথা বলা হয়নি।তার পরেও কী ভয়ংকর প্রতিহিংসার শিকার হয়েছে একুশে টেলিভিশন, তা হয়তো একদিন গবেষকেরা বের করবেন। বিএনপি-জামায়াত সরকারের প্রতিহিংসায় আদালতের রায়ের ২৪ ঘণ্টার মধ্যে অস্বাভাবিক দ্রুততায় পুলিশ পাঠিয়ে একুশে টেলিভিশন বন্ধ করে দেওয়া হয়, বেকার হয়ে যায় প্রকাশ্য ও নেপথ্যের প্রায় ৫০ হাজার সৃষ্টিশীল জনসম্পদ। শুধু তা–ই নয়, বিএনপি–জামায়াতের ভয়ংকর প্রতিহিংসার শিকার হন সাইমন ড্রিং। তাঁর ওয়ার্ক পারমিট বাতিল করা হয়, তাঁকে ২৪ ঘণ্টার মধ্যে বাংলাদেশ ছাড়তে নির্দেশ দেওয়া হয়। সাইমনকে যাতে কেউ বিমানবন্দরে বিদায় জানাতে না পারে, পুলিশকে সে ব্যবস্থা নিতে বলা হয়। এই দুর্যোগের মধ্যেও আমরা কয়েকজন মিলে সেগুনবাগিচা মুক্তিযুদ্ধ জাদুঘরের সবুজ চত্বরে সংক্ষিপ্ত একটি বিদায়সভা করেছিলাম নানা গোয়েন্দা চক্রের বেড়াজালের মধ্যে। এ অনুষ্ঠানে বাইরের যাঁরা সাইমনের একটু অনুগ্রহের জন্য ঘুর ঘুর করতেন, তাঁরা তো বটেই, একুশের অনেক দুমুখোও আসেননি।৩০ আগস্ট সাইমন ঢাকা ছাড়েন। বিদায়ের আগে তাঁর সেই কান্নার দৃশ্য আজও ভুলিনি। সেই কষ্টেরও মধ্যেও সাইমন মলিন হাসি দিয়ে বলছিলেন, ‘পাকিস্তানিরা একবার আমাকে এ দেশ থেকে বের করে দিয়েছিল, আজ দ্বিতীয়বার বিএনপি-জামায়াত সরকার বের করে দিল, হয়তো তৃতীয়বার এসে থিতু হতে পারব।’ কিছুকাল পরে একুশে টেলিভিশন মুক্তি পেল বটে, কিন্তু একুশের সেই আমলে জমল নানা আবর্জনা। সাইমনের ফেরা হলো না।তবে দীর্ঘ বিরতির পর তৃতীয়বার সাইমন আবার ফিরে এসেছিলেন। যোগ দিয়েছিলেন একটি বেসরকারি টেলিভিশনে। তাঁর অনেক স্বপ্ন ছিল, কীভাবে টিম গড়বেন, কারা তালিকায় আছেন, সবই জানতাম। তখন আমি আরেকটি টেলিভিশনে কাজ করি, প্রায় সন্ধ্যাতেই আসতেন। কিন্তু একসময় তিন বুঝতে পারলেন, তাঁর সিদ্ধান্ত ঠিক হয়নি। প্রবল হতাশা নিয়ে ফিরে গেলেন সাইমন।চতুর্থবার আবার আসার একটা সম্ভাবনা তৈরি হলো। সেই পরিকল্পনাতেই আমি দ্বিতীয় মেয়াদে একুশে টেলিভিশনে যোগ দিলাম। সাইমনকে আনার উদ্যোগও নেওয়া হলো। কিন্তু মালিককে না জানিয়ে কুচক্রীদের আরোপ করা অপমানজনক কিছু শর্তের কারণে সাইমন এলেন না।সাইমন বারবার এ দেশে ফিরে আসতে চেয়েছেন। তাঁর স্ত্রী ফিয়োনা, দুই যমজ কন্যা ইন্ডিয়া ও আভাকে নিয়ে বাংলাদেশেই থিতু হতে চেয়েছেন। একবার ফিয়োনাকে নিয়ে গিয়েছিলেন গাজিপুরে। সেখানে পাহাড়ি এলাকায় শণে ছাওয়া মাটির ঘর দেখে বলেছিলেন, ঢাকায় কাজ করবেন, আর সেখানে জমি কিনে একটি ‘মাড হাউস’ তৈরি করবেন। সপ্তাহ শেষে সেখানে গিয়ে থাকবেন। ফিয়োনা রোমানিয়াতে গরিব মানুষ নিয়েই কাজ করেন, কাজেই তাঁরও আপত্তি ছিল না। কিন্তু সাইমনের ফিরে আসা হলো না। মাড হাউসে থাকার স্বপ্ন স্বপ্নই রয়ে গেল।তবে সরকার সাইমনকে সম্মানিত করেছে বাংলাদেশের বন্ধু বলে। তিনি ফের বাংলাদেশে এসেছিলেন প্রধানমন্ত্রী শেখ হাসিনার কাছ থেকে সম্মাননা নিতে, থাকতে নয়। এ দেশে অনেক সম্মানিত বিদেশি নাগরিক বাংলাদেশকে তাঁদের দেশ বলেই জ্ঞান করেন। তাঁদের অধিকাংশই মিশনারি কাজ করতে এসে এ দেশের মানুষকে নিজের করে নিয়েছেন, এ দেশের মানুষও তাঁদের বুক আগলে রেখেছে।কিন্তু সাইমন ড্রিং এ দেশে একদল সৃজনশীল তরুণকে গড়ে তুলেছেন। এ দেশের সাংবাদিকতায় নতুন এক পথরেখা তৈরি করেছেন। তাঁর দেখানো পথরেখা ধরেই এ দেশের সম্প্রচার সাংবাদিকতা এগিয়ে চলছে। সাইমন ড্রিং নতুন প্রজন্মের এই সাংবাদিকদের সামনে আদর্শ হিসেবে দাঁড়িয়ে থাকবেন। বাংলাদেশে সম্প্রচার সাংবাদিকতার জনক হিসেবে বেঁচে থাকবেন। একজন পেশাদার সৃজনশীল সাংবাদিককে মানুষ কতটা ভালোবাসে, শ্রদ্ধা করে, তার প্রতীক হিসেবে বেঁচে থাকবেন সাইমন ড্রিং। বিদায় গুরু।লেখক: জ্যেষ্ঠ সাংবাদিক",
   "Meta-Summary": "না, সাইমনের আর ফিরে আসা হলো না। বুকের মধ্যে বাংলাদেশকে নিয়েই সাইমন ফিরে গেলেন না–ফেরার দেশে। পারিবারিক সূত্র জানাচ্ছে, ১৬ জুলাই বেলা আড়াইটায় রোমানিয়ায় অস্ত্রোপচারের পর কিছুটা সুস্থ হয়েও মারা যান তিনি। "
 },
 "doc_10994" : {
   "Description": "প্রথম আলো: আইসিডিডিআরবির গবেষণা পরিচালিত হয়েছে ঢাকা ও চট্টগ্রামে। এই দুই শহর বেছে নেওয়া কেন?রুব্‌হানা রকীব: একটা বিষয় নিয়ে খুব আলোচনা হচ্ছিল যে করোনায় বস্তির মানুষ বা নিম্ন আয়ের মানুষ আক্রান্ত হন না। আমাদের একটা লক্ষ্য ছিল, বস্তির মানুষের সঙ্গে আশপাশের মানুষের তুলনামূলক অবস্থা বোঝার চেষ্টা করা। আর এটা করতে গিয়ে আমাদের দুই শহরকে বেছে নিতে হয়েছে। গবেষণার কাজে অর্থ তো অফুরন্ত থাকে না। এ দুটি বাংলাদেশের বৃহত্তম দুই শহর। এই দুই শহরে বেশি মানুষের বাস। প্রচুর বস্তি পাব। আবার এখানে সংগঠিত বস্তি আছে। এর পাশাপাশি গবেষণা করতে গিয়ে রক্ত সংগ্রহ, অনেক ধরনের তথ্য সংগ্রহের ব্যাপার ছিল। সেখানে পরিবহন একটি বিষয়। এসব নানা বিষয় বিবেচনায় রেখে আমরা দুই শহর বেছে নিয়েছি।প্রথম আলো: দেখা গেল, ঢাকার চেয়ে চট্টগ্রামে অ্যান্টিবডি কমসংখ্যক মানুষের মধ্যে পাওয়া গেছে। এই ভিন্নতা আমাদের কী বার্তা দেয়?রুব্‌হানা রকীব: চট্টগ্রাম না নিয়ে যদি সিলেট বা অন্য শহর নিলেও ঢাকার তুলনায় ফল একই আসত। ঢাকায় জনসংখ্যার ঘনত্ব চট্টগ্রামের তুলনায় বেশি। ঢাকা রাজধানী শহর। প্রথম যখন রোগটা ছড়াল, তখন সেটি এসেছিল বিদেশ থেকে। খুব সম্ভবত উড়োজাহাজে করে ইউরোপ, মধ্যপ্রাচ্য বা যুক্তরাষ্ট্র থেকে যেসব যাত্রী এসেছিলেন, তাঁদের মাধ্যমেই এটি এসেছিল। প্রথমে করোনা ঢাকায় ছড়িয়েছিল। পরে যখন মানুষ বিভিন্ন জায়গায় গেছে, এর সঙ্গে রোগটিও ছড়িয়েছে। ঢাকায় নানা কাজের জন্য মানুষের চলাফেরা ও গতিবিধি চট্টগ্রামের তুলনায় বেশি বলে এখানে বেশিসংখ্যক মানুষের মধ্যে অ্যান্টিবডি পাচ্ছি। আর চট্টগ্রামে কমসংখ্যক মানুষের মধ্যে অ্যান্টিবডি পাওয়া গেছে।প্রথম আলো: গবেষণা পরিচালিত হয়েছে বস্তি ও এর আশপাশের এলাকার মানুষের ওপর। দেখা যাচ্ছে, শ্রমজীবী মানুষের মধ্যে অ্যান্টিবডি বেশি হয়। তাহলে পরিশ্রম কি অ্যান্টিবডি তৈরি করার ক্ষেত্রে একটি ফ্যাক্টর হিসেবে কাজ করে?রুব্‌হানা রকীব: বলতে গেলে এটা নিয়ে বিশ্বে তেমন কোনো কাজ প্রায় হয়ইনি। এ নিয়ে সারা বিশ্বে এই বিষয়সম্পর্কিত মাত্র দুটি গবেষণা প্রকাশিত আছে। একটি অ্যাথলেটদের (ক্রীড়াবিদ) নিয়ে হয়েছিল। সেখানে দেখা গেছে, তাঁদের করোনা কম হয়েছিল। আবার যাঁরা আক্রান্ত হয়েছিলেন, তাঁদের পরিস্থিতি অতটা খারাপ হয়নি। আরও একটা কাজ হয়েছে যুক্তরাষ্ট্রে। সেখানে বিভিন্ন কাউন্টির হিসাব নিয়ে দেখা গেছে, যেসব মানুষ বেশি ব্যায়াম করেন, তাঁদের মধ্যে করোনার সংক্রমণ কম হচ্ছে। এটা করোনার জন্য সুনির্দিষ্ট কোনো গবেষণায় পাওয়া যায়নি। প্রাত্যহিক স্বাস্থ্য পরিস্থিতি বোঝার জন্য যে ডেটাবেইস থাকে, তা দেখে এই সিদ্ধান্তে আসা হয়েছিল। ইমিউনোলজিস্ট হিসেবে আমি জানি যে ব্যায়াম আমাদের মধ্যে রোগ প্রতিরোধক্ষমতা বাড়িয়ে তোলে। আর সে ক্ষেত্রে আমরাও দেখেছি যে বস্তিবাসী এক অর্থে ব্যায়াম করেন। তাঁদের শারীরিক পরিশ্রম বেশি হয়। আমাদের গবেষণায় দেখেছি, যাঁরা মাঝারি ধরনের পরিশ্রম করেন, তাঁদের আক্রান্ত হওয়ার হার কম। কিন্তু যাঁরা অতিরিক্ত পরিশ্রম করেন, যেমন নির্মাণশ্রমিক, তাঁদের ক্ষেত্রে বিষয়টি দেখা যায়নি। তাই বলতে পারি, মাঝারি ধরনের শ্রম কোভিড থেকে সুরক্ষায় ভূমিকা রাখে।প্রথম আলো: গবেষণায় কতজন বস্তিবাসী আর বস্তিবাসী নন, এমন কতজনকে নেওয়া হয়েছিল? তাদের মধ্যে সংক্রমণের অবস্থা কেমন ছিল? দুই ভিন্ন পরিবেশে গবেষণার অভিজ্ঞতা কেমন?রুব্‌হানা রকীব: আমাদের এই গবেষণায় ৩ হাজার ২০০ মানুষ অংশ নেন। ২: ১—এই হিসাবে নেওয়া হয়েছিল। অর্থাৎ দুজন বস্তিবাসীর বিপরীতে একজন বস্তির বাইরের মানুষকে নেওয়া হয়েছে। আমরা দেখেছি বসবাসের ঘনত্বের বিষয়। বস্তিতে মানুষের সংখ্যার ঘনত্ব ফ্ল্যাটের তুলনায় বেশি। তাই সেখানকার বেশি লোককে নেওয়া হয়েছে।৩ হাজার ২০০ জনের মধ্যে মাত্র ৪ জন মানুষ কোভিডের কারণে হাসপাতালে ভর্তি হয়েছিলেন। প্রায় ৩৬ শতাংশ মানুষের মধ্যে কোনো না কোনো লক্ষণ ছিল। তাও সেই লক্ষণ খুব বেশি আকারের নয়। আর বেশির ভাগ মানুষ লক্ষণহীন ছিলেন।অভিজ্ঞতার কথা বলা যায়। বস্তির মানুষের মধ্যে গবেষণায় সহযোগিতা করার যতটা মনোভাব ছিল, ফ্ল্যাটে তেমন দেখা যায়নি। ফ্ল্যাটবাসীর মধ্যে একটু অনীহা বা অনাগ্রহ দেখা গেছে। অনেকেই ফ্ল্যাটে ঢুকতে দিতে চাননি।প্রথম আলো: বিশেষজ্ঞরা বলেন, অ্যান্টিবডির হার রোগের তীব্রতা নির্দেশ করে না। আবার এর মাধ্যমে হার্ড ইমিউনিটি তৈরি হচ্ছে, তা-ও বলা যায় না। তাহলে আইসিডিডিআরবির এ গবেষণার উদ্দেশ্য কী ছিল? যে পরিস্থিতি তুলে ধরা হলো দুই শহরের, তা থেকে আপনারা কি কোনো বার্তা দিতে চান?রুব্‌হানা রকীব: প্রথমেই বলেছি, প্রচলিত ধারণা ছিল বস্তিতে করোনা ছড়ায়নি। আমরা এই গবেষণার মাধ্যমে প্রমাণ করলাম, বস্তিতে করোনা ছড়িয়েছে এবং সেখানে মানুষের মধ্যে অ্যান্টিবডি তৈরি হয়েছে। আমরা দেখতে চেয়েছিলাম, রোগটি হওয়ার পেছনে কী কী কারণ কাজ করে। আমরা বেশ কিছু তথ্য নিয়েছিলাম। যেমন তাঁদের মধ্যে স্থূলতা আছে কি না, তাঁদের ডায়াবেটিস বা অন্য কোনো রোগ আছে কি না, হাইপারটেনশনের ওষুধ খান কি না বা কিডনির সমস্যা আছে কি না। আমরা দেখেছি, যাঁদের স্থূলতা, ডায়াবেটিস বা উচ্চ রক্তচাপের মতো ক্রনিক রোগ আছে, তাঁদের করোনায় আক্রান্ত হওয়ার ঝুঁকি অনেক বেশি। এ চিত্র হাসপাতালে যেমন দেখা যায়, তেমনি সাধারণ মানুষের মধ্যেও তা দেখেছি। আমরা আরও কিছু তথ্য নিয়েছি। আমরা দেখেছি, যাঁদের ব্যায়াম বা শারীরিক পরিশ্রমের বা ঘন ঘন হাত ধোয়ার অভ্যাস আছে বা চোখেমুখে হাত দেওয়ার অভ্যাস কম আছে, তাঁদের মধ্যে সংক্রমিত হওয়ার ঝুঁকি কমে যায়। আরও একটি গুরুত্বপূর্ণ বিষয় আমরা দেখছি। সেটি হলো বিসিজির টিকা (যক্ষ্মা প্রতিরোধের টিকা) যাঁদের নেওয়া আছে, তাঁদের জন্য এটি সুরক্ষা হিসেবে কাজ করেছে। তাঁদের অ্যান্টিবডি পজিটিভ হওয়ার সংখ্যাটা কম। বিসিজি সুরক্ষা দেয়, এটা একটা অনুমান ছিল। কয়েকটি গবেষণায় বিষয়টি রাখা হয়েছিল। কিন্তু কেউ পরিষ্কার কোনো চিত্র পায়নি। আমরা সৌভাগ্যবান যে একটি চিত্র পেয়েছি, যা একটি কৌতূহলোদ্দীপক উপাত্ত তুলে ধরল। বিসিজির সরাসরি ভূমিকা বুঝতে হলে এর জন্য ক্লিনিক্যাল ট্রায়াল লাগবে। বিশ্বে এখন বিসিজি নিয়ে তিনটি ক্লিনিক্যাল ট্রায়াল হচ্ছে।কোভিডের ক্ষেত্রে আমরা এখনো হার্ড ইমিউনিটি নিয়ে বিশেষ কিছু বলতে পারছি না যেহেতু কোনো জনসংখ্যার ৭০, ৮০, ৯০ বা ঠিক কত শতাংশের মধ্যে ইমিউনিটি পাওয়া গেলে সেটিকে হার্ড ইমিউনিটি হিসেবে ধরা যাবে তা এখনো অজানা। আর যদিও কোনো একটি জনসংখ্যার মাঝে হার্ড ইমিউনিটি অর্জিত হয় তারপরও সার্স-কোভি-২ এর নতুন নতুন ভ্যরিয়েন্ট বা ধরণ সেই অর্জিত হার্ড ইমিউনিটিকে প্রভাবিত করতে থাকবে। সেহেতু সবাইকে টিকাদানের মাধ্যমেই হার্ড ইমিউনিটি অর্জনে সচেষ্ট হতে হবে।প্রথম আলো: আর কোনো বিষয় আপনারা দেখেছেন গবেষণায়?রুব্‌হানা রকীব: করোনা প্রতিরোধে অণু পুষ্টিকণা (মাইক্রো নিউট্রিয়ান্ট), যেমন জিংক বা ভিটামিন ডির ভূমিকার কথা বলা হচ্ছে। আমাদের দেশের মানুষের মধ্যে ভিটামিন ডির ঘাটতি আছে। এটা নতুন কোনো কথা নয়। আমাদের গবেষণায় আমরা বড় সংখ্যায় বিভিন্ন বয়সী নারী-পুরুষের মধ্যে এগুলোর ভূমিকা দেখেছি। কিন্তু ভিটামিন ডির ঘাটতি হলে যে মানুষের মধ্যে করোনার সংক্রমণ বা ঝুঁকি বাড়বে, তেমন কোনো প্রমাণ পাইনি।প্রথম আলো: অ্যান্টিবডি তৈরি হওয়া মানুষ করোনায় সংক্রমিত হওয়ার শঙ্কামুক্ত—এ রকম আমরা বলতে পারি?রুব্‌হানা রকীব: এটাকে ব্যাখ্যা করার দরকার আছে। আমাদের শরীরে যখন কোনো কিছুর সংক্রমণ হয়, তখন শরীর তার বিভিন্ন প্রতিরক্ষার অস্ত্র দিয়ে প্রতিরোধের চেষ্টা করে। এর মধ্যে একটি হলো অ্যান্টিবডি তৈরি করা। আর নানা রকম কোষ আছে শরীরে, যারা গিয়ে সরাসরি ওই ভাইরাস বা ব্যাকটেরিয়াকে আঘাত করতে পারে। অ্যান্টিবডিটা যখন তৈরি হয়, তখন সে এই ভাইরাসকে নিষ্ক্রিয় করতে পারে। ফলে ভাইরাস তার কোনো ক্ষতি করতে না পারে। এখন যাঁর অ্যান্টিবডি তৈরি হয়েছে, সাধারণভাবে বলাই যায়, তাঁর শরীরে একটি সুরক্ষার বর্ম তৈরি হয়েছে। তবে বৈজ্ঞানিকভাবে যদি বলি, ওই অ্যান্টিবডির ভাইরাস নিষ্ক্রিয় করার ক্ষমতা আছে কি না, তা পরীক্ষা করে দেখতে হবে। এটা একটা নতুন রোগ। একে আমরা ভালো করে চিনি না। এর অ্যান্টিবডি কতটুকু কার্যকর, সেটি নিশ্চিত করে বলার জন্য যে অনুসন্ধান করা দরকার, তা আমাদের এই গবেষণার বিষয় ছিল না। এইচআইভির কথা বলা যায়। সেখানে অনেক অ্যান্টিবডি তৈরি হয়। কিন্তু এই অ্যান্টিবডি ভাইরাসকে মারতে পারে না। সেখানে কোষগুলোর একটি ভূমিকা আছে ভাইরাসকে নির্মূল করার জন্য।প্রথম আলো: করোনার অ্যান্টিবডি কতটা কাজ করে?রুব্‌হানা রকীব: করোনার একটি উদ্বেগজনক দিক হলো, এর ফলে সৃষ্ট অ্যান্টিবডি বেশি দিন মানুষের শরীরে থাকতে পারে না। হাসপাতালে ভর্তি হওয়া রোগীদের ওপর পরিচালিত গবেষণায় দেখা গেছে, কোনো কোনো মানুষের ক্ষেত্রে অ্যান্টিবডি তিন মাস পর আর থাকে না। এরপর সে আবার ঝুঁকির মধ্যে পড়ে যায়। আবার কোনো মানুষের ক্ষেত্রে এটি ৯ মাস বা এর বেশি দিন ধরে থাকে। কোন মানুষের মধ্যে অ্যান্টিবডি থাকবে, এটা বোঝা জটিল। অ্যান্টিবডির অবস্থা ভালো বলে কেউ যদি নিশ্চিত হয়ে যান যে তিনি আর সংক্রমিত হবেন না, তবে সেই ভাবনা একেবারে ভুল। আমাদের পরিচিত মানুষের মধ্যে বেশ কিছুজন দ্বিতীয়বার আক্রান্ত হয়েছেন। আর দ্বিতীয়বার তাঁদের অবস্থা আরও খারাপ হয়েছে। আর এখন ভাইরাসের যে নতুন ধরন এসেছে, এর মধ্যে কাঠামোগত ভিন্নতা আছে। আগে যে অ্যান্টিবডি তৈরি হয়েছিল, নতুন ধরনের ক্ষেত্রে কিছুটা কার্যকর হলেও পুরোপুরি না-ও হতে পারে। তাই হাত ধোয়া, দূরত্ব বজায় রাখা, মাস্ক পরার মতো বিষয়গুলো মেনে চলতেই হবে।প্রথম আলো: এ সময় টিকার গুরুত্ব নিয়ে কিছু বলুন?রুব্‌হানা রকীব: টিকার ভূমিকা অনেক বড়। টিকা তো আমাদের অ্যান্টিবডি তৈরি করে। এরপরও যদি কেউ আক্রান্ত হন, তবে তাঁর অ্যান্টিবডির পরিমাণ আরও বেড়ে যায়। একধরনের বিশেষ সেল বা কোষ আছে। এর নাম মেমোরি সেল। সেলটি ভাইরাসের বিপরীতে একবার কাজ করলে সে স্মৃতিটি ধরে রাখে। সে কোষ শরীরে কোথাও লুকিয়ে থাকে। আবার ভাইরাস আক্রমণ করলে সে দ্রুত বেরিয়ে আসে। এক হাজার থেকে এক মিলিয়ন সেল তৈরি হয়ে যাবে। এক প্রকার সেল তখন অ্যান্টিবডি তৈরি করে ও আরেক প্রকার সেল ভাইরাসকে আক্রমণ করবে। এটাই হলো টিকার গুণ। এমনও হতে পারে যে যে ফ্লুর টিকা যেমন প্রতিবছর নিতে হয়, তেমনি করোনার টিকা প্রতিবছর নিতে হতে পারে। বছরে দুবারও নিতে হতে পারে। তাই টিকা ছাড়া কোনো গতি নেই। আক্রান্ত হলে আর টিকা দেবেন না, তা সঠিক সিদ্ধান্ত নয়। বরং দিলে আরও বেশি অ্যান্টিবডি হয়, সুরক্ষা হয়।",
   "Meta-Summary": "ড. রুব্‌হানা রকীব আন্তর্জাতিক উদরাময় গবেষণা কেন্দ্র বাংলাদেশের (আইসিডিডিআরবি) জ্যেষ্ঠ বিজ্ঞানী। সম্প্রতি ঢাকা ও চট্টগ্রামের মানুষের শরীরে অ্যান্টিবডির উপস্থিতি নিয়ে আইসিডিডিআরবি একটি গবেষণার ফলাফল দিয়েছে।"
 },
 "doc_10995" : {
   "Description": "বাংলাদেশে ১২৩ প্রজাতির মশা রয়েছে। বর্তমানে ঢাকায় প্রায় ১৪ প্রজাতির মশা পাওয়া যায়। মশা সঠিকভাবে নিয়ন্ত্রণ করতে গেলে মশার প্রজাতি ও আচরণভেদে নিয়ন্ত্রণব্যবস্থা আলাদা হতে হবে। মশাকে সঠিকভাবে নিয়ন্ত্রণ করতে গেলে প্রয়োজন সমন্বিত ব্যবস্থাপনার।সমন্বিত ব্যবস্থাপনার চারটি অংশ রয়েছে। প্রথমত, মশার প্রজননস্থল কমানো এবং ধ্বংস করে পরিবেশগত ব্যবস্থাপনার মাধ্যমে সহজভাবে মশা নিয়ন্ত্রণ করা যায়। দ্বিতীয়ত, জীবজ নিয়ন্ত্রণ, অর্থাৎ উপকারী প্রাণীর মাধ্যমে মশাকে নিয়ন্ত্রণ করার বিভিন্ন পদ্ধতি পৃথিবীতে প্রচলিত আছে। তৃতীয়ত, মশা নিয়ন্ত্রণে লার্ভিসাইড এবং অ্যাডাল্টিসাইড কীটনাশক ব্যবহার করা। আর জনগণের সম্পৃক্ততা ছাড়া মশা নিয়ন্ত্রণে সফল হওয়া দুষ্কর। তাই এ প্রক্রিয়ায় জনগণকে সম্পৃক্ত করার জন্য নানা ধরনের উদ্যোগ নেওয়া দরকার।সমন্বিত মশক ব্যবস্থাপনা সঠিকভাবে বাস্তবায়নের জন্য সিটি করপোরেশনের প্রতিটি ওয়ার্ডকে ১০টি ব্লকে ভাগ করে কার্যক্রম চালাতে হবে। একটি ব্লকের জন্য একজন এন্টোমলজি টেকনিশিয়ান, দুজন করে স্প্রেম্যান, একজন করে ক্লিনার থাকবেন। প্রতিটি ওয়ার্ডে একজন ওয়ার্ড সুপারভাইজার থাকবেন। এ কাজগুলো বাস্তবায়নের জন্য অভিজ্ঞ কীটতত্ত্ববিদ দিয়ে আধুনিক এবং সময়োপযোগী গাইডলাইন তৈরি করে নিতে হবে।মশা নিয়ন্ত্রণের কাজটি সিটি করপোরেশনের স্বাস্থ্য বিভাগ থেকে আলাদা করে স্বতন্ত্র মশা নিয়ন্ত্রণ বিভাগ করা যেতে পারে। ঢাকার দুই সিটি করপোরেশনের প্রতিটি জোনে একজন করে কীটতত্ত্ববিদের পদ সৃষ্টি করা প্রয়োজন। প্রতিটি জেলাতে জেলা কীটতত্ত্ববিদের পদ রয়েছে। কোনো কোনো জেলায় এ পদে কর্মকর্তা রয়েছেন। যেসব জেলায় পদগুলো ফাঁকা রয়েছে, সেসব জেলায় এই পদগুলো পূরণ করে মশা নিয়ন্ত্রণের কাজ জোরদার করা দরকার।স্থানীয় সরকার মন্ত্রণালয় সারা দেশের মশা এবং অন্যান্য বাহক নিয়ন্ত্রণের জন্য একটি স্বতন্ত্র সেন্টার তৈরি করতে পারে। এই সেন্টার দেশব্যাপী মশা ও অন্যান্য বাহক নিয়ন্ত্রণের অভিভাবক হিসেবে কাজ করবে। এখানে সারা বছর মশা, অন্যান্য বাহক ও কীটনাশক নিয়ে গবেষণা হবে এবং তারাই নির্দেশনা দেবে কখন কোন কীটনাশক কোন বাহকের জন্য ব্যবহৃত হবে।দেশের ইতিহাসে সবচেয়ে বেশি ডেঙ্গু হয়েছিল ২০১৯ সালে। জুন, জুলাই, আগস্ট ও সেপ্টেম্বর—এই চার মাস ডেঙ্গুর মৌসুম। এ সময়ে সতর্ক থাকলে ডেঙ্গু থেকে মুক্ত থাকা সম্ভব।ডেঙ্গু এডিস মশাবাহিত একটি ভাইরাসঘটিত জ্বর রোগ। এই ভাইরাস বহন করে এডিস ইজিপ্টি ও এডিস এলবোপিকটাস প্রজাতির মশা। এডিস ইজিপ্টি স্বভাবগতভাবে গৃহপালিত ও নগরকেন্দ্রিক। এই মশা ডেঙ্গু বিস্তারে ৯০ থেকে ৯৫ শতাংশ ভূমিকা রাখে। আর এডিস এলবোপিকটাস, যাকে ‘এশিয়ান টাইগার’ মশা বলা হয়, বাংলাদেশের প্রতিটি গ্রামেই এ মশা রয়েছে। এই প্রজাতি ডেঙ্গু বিস্তারে ৫ থেকে ১০ শতাংশ ভূমিকা রাখে।এডিস মশার জন্ম হয় জমে থাকা পানিতে। সপ্তাহে অন্তত এক দিন বাড়ি এবং বাড়ির চারদিক দেখতে হবে। কোথাও কোনো পাত্রে পানি জমে আছে কি না, যদি থাকে, তাহলে তা ফেলে দিতে হবে বা পরিষ্কার করতে হবে। যদি পাত্রটি এমন হয় যে পানি ফেলে দেওয়া যাচ্ছে না, তাহলে সেখানে ব্লিচিং পাউডার বা লবণ দিতে হবে। বাড়ির পাশে কোনো নির্মাণাধীন ভবন থাকলে, সেটির মালিককে সামাজিকভাবে চাপ প্রয়োগ করতে হবে যেন বাড়িতে মশা জন্মানোর স্থান তৈরি না করেন।ডেঙ্গু এমন একটি সমস্যা, যেটিকে সরকার বা সিটি করপোরেশন একা নিয়ন্ত্রণ করতে পারবে না। পৃথিবীর কোনো দেশেই জনগণের সম্পৃক্ততা ছাড়া ডেঙ্গু নিয়ন্ত্রণে সাফল্য আসেনি। নাগরিকদের সম্পৃক্ততা ছাড়া মশা নিয়ন্ত্রণ কখনোই সম্ভব নয়। মশা নিয়ন্ত্রণে নাগরিকদের সম্পৃক্ত করার জন্য পৃথিবীতে বিভিন্ন দেশে আইন রয়েছে। সে রকম একটি আইন বাংলাদেশে তৈরি করা এবং সেটি বাস্তবায়ন করা প্রয়োজন। মশা নিয়ন্ত্রণে ব্যবহৃত কীটনাশক জনগণের হাতের নাগালে আনতে হবে। তেলাপোকা এবং ইঁদুর মারার কীটনাশকের মতো মশা নিয়ন্ত্রণের কীটনাশক মানুষের কাছে সহজলভ্য হতে হবে।",
   "Meta-Summary": "বাংলাদেশে ১২৩ প্রজাতির মশা রয়েছে। বর্তমানে ঢাকায় প্রায় ১৪ প্রজাতির মশা পাওয়া যায়। মশা সঠিকভাবে নিয়ন্ত্রণ করতে গেলে মশার প্রজাতি ও আচরণভেদে নিয়ন্ত্রণব্যবস্থা আলাদা হতে হবে"
 },
 "doc_10996" : {
   "Description": "শিল্পোন্নত দেশগুলোর জোট জি–৭–এর শীর্ষ বৈঠকে বৈশ্বিক সমস্যাগুলোর সমাধানে সহযোগিতার ভিত্তিতে কাজ করতে সম্মত হওয়াকেই দেশগুলোর নেতারা বড় প্রাপ্তি হিসেবে বর্ণনা করেছেন। চলমান মহামারি মোকাবিলা, জলবায়ু পরিবর্তনের সংকট সমাধান এবং গণতান্ত্রিক ব্যবস্থার প্রসার ও সুরক্ষার বিষয়গুলোতে সম্মেলনের চূড়ান্ত ঘোষণায় যেসব অঙ্গীকার ও পরিকল্পনা প্রকাশ করা হয়েছে, তা এরই মধ্যে তীক্ষ্ণ সমালোচনার মুখে পড়েছে।শীর্ষ বৈঠকের পর আলাদা সংবাদ সম্মেলনে প্রেসিডেন্ট জো বাইডেন, স্বাগতিক প্রধানমন্ত্রী বরিস জনসন ও ফরাসি প্রেসিডেন্ট এমানুয়েল মাখোঁ দীর্ঘ বিরতির পর সমন্বিত উদ্যোগ নিতে পারার বিষয়টিকেই বিশেষ গুরুত্বের সঙ্গে তুলে ধরেন। প্রেসিডেন্ট বাইডেন বলেন, ‘আমেরিকা আলোচনার টেবিলে ফিরেছে’ এবং ‘বিশ্বের গণতন্ত্রগুলোকে শক্তিশালী করাই হচ্ছে জি–৭–এর কাজ।’করোনা মোকাবিলায় বিশ্বের উন্নয়নশীল ও অনুন্নত দেশগুলোতে আগামী এক বছরে জোটগতভাবে ১০০ কোটি ডোজ টিকা সরবরাহের সিদ্ধান্তকে ইতিমধ্যে জি–৭–এর নৈতিক ব্যর্থতা বলে অভিহিত করে সাবেক ব্রিটিশ প্রধানমন্ত্রী গর্ডন ব্রাউন বলেছেন, এর ফলে হাজার হাজার মৃত্যু ঘটবে, যা এড়ানো সম্ভব ছিল। দরিদ্রদের নিয়ে কাজ করা সংস্থা অক্সফাম বলেছে, জি-৭ বৈশ্বিক চ্যালেঞ্জ পূরণে ব্যর্থ হয়েছে।বিশ্ব স্বাস্থ্য সংস্থা জানিয়েছিল, ১ হাজার ১০০ কোটি ডোজ টিকা প্রয়োজন। কিন্তু ১০০ কোটি ডোজ সে তুলনায় নগণ্য। এসব সমালোচনার জবাবে বরিস জনসন জোটের ভূমিকাকে ‘বিপুল অবদান’ বলে অভিহিত করলেও প্রেসিডেন্ট বাইডেন জানিয়েছেন, যুক্তরাষ্ট্র হয়তো আরও ১০০ কোটি ডোজ দিতে পারবে, যার ঘোষণা এখনই দেওয়া সম্ভব হচ্ছে না। তিনি উল্লেখ করেন, তাঁর ঘোষিত ৫০ কোটি ডোজ টিকা জাতিসংঘের ব্যবস্থাপনাধীন কোভ্যাক্সের বাইরে এবং জি–৭–এর অন্যরা দেবে বাকি ৫০ কোটি ডোজ।করোনার টিকার ক্ষেত্রে পেটেন্ট অব্যাহতির প্রশ্নে জি–৭–এর ঘোষণায় ইতিবাচক কোনো সিদ্ধান্ত না আসাও অনেক উন্নয়নশীল দেশ এবং নাগরিক অধিকার গোষ্ঠীগুলোর জন্য একটি হতাশার বিষয়। যুক্তরাষ্ট্র এতে রাজি থাকলেও যুক্তরাজ্য সম্মত হয়নি। এ বিষয়ে এক প্রশ্নের জবাবে প্রধানমন্ত্রী জনসন বলেন, গবেষণা ও উদ্ভাবনকে উৎসাহিত করার জন্যই পেটেন্ট অব্যাহতি ঠিক নয় এবং আফ্রিকাসহ অন্যান্য জায়গায় উৎপাদন সক্ষমতা বাড়ানোর সম্ভাবনাগুলো বিশেষভাবে যাচাই করা হচ্ছে। বেসরকারি খাতকেও সম্পৃক্ত করার উদ্যোগ অব্যাহত আছে জানিয়ে তিনি বলেন, অক্সফোর্ড-অ্যাস্ট্রাজেনেকার টিকা উৎপাদন খরচ দেওয়ার ব্যবস্থা করা হয়েছে এবং এই টিকায় কোনো মুনাফা নয়। পেটেন্ট অব্যাহতি দাবির পক্ষে যুক্তি হচ্ছে, উন্নয়নশীল দেশগুলোর মধ্যে যাদের টিকা উৎপাদনের সক্ষমতা আছে, তাদের কাজে লাগানো হলে উৎপাদন উল্লেখযোগ্য মাত্রায় বাড়ানো সম্ভব এবং তার পরিবহন ও সরবরাহব্যবস্থাও অনেক সহজ হতো।জি–৭–এর ঘোষণায় আছে পরিবেশবান্ধব উন্নয়নের অঙ্গীকারও। তবে কয়লার ব্যবহার বন্ধ করা এবং ডিজেল ও পেট্রলচালিত গাড়ির প্রচলন বন্ধের সময়সূচি নির্ধারণে সমঝোতা না হওয়া এবং দরিদ্র দেশগুলোকে সহায়তার জন্য জলবায়ু তহবিলের অর্থায়নে ঘাটতির কারণে তা নিয়ে প্রশ্ন উঠেছে। এ বিষয়ে এক প্রশ্নের জবাবে প্রেসিডেন্ট বাইডেন এবং প্রধানমন্ত্রী জনসন দুজনেই বলেছেন, কয়লাভিত্তিক প্রকল্পে ভর্তুকি দেওয়া বন্ধের সিদ্ধান্ত হয়েছে।জি–৭ শীর্ষ বৈঠকের ঘোষণায় এই প্রথমবারের মতো সরাসরি চীনের কথা এসেছে। চীনের ‘বেল্ট অ্যান্ড রোড ইনিশিয়েটিভ’–এর বিকল্প হিসেবে উন্নয়নশীল দেশগুলোর অবকাঠামো নির্মাণ ও উন্নয়নে সহায়তার জন্য ‘বিল্ড ব্যাক বেটার ওয়ার্ল্ড (বিথ্রিডব্লিউ)’ উদ্যোগের কথা রয়েছে এ ঘোষণায়। পরে সংবাদ সম্মেলনেও প্রেসিডেন্ট বাইডেন বলেন, এখন ‘স্বৈরাচারদের প্রতিযোগিতা’ শুরু হয়েছে এবং গণতন্ত্রগুলোর জন্য তাই এখন দায়িত্ব হচ্ছে এটা দেখানো যে তারাও প্রতিদ্বন্দ্বিতায় সক্ষম। চীনের প্রশ্নে জি–৭ একমত হওয়ায় তিনি সন্তুষ্ট। জোটের ঘোষণায় দক্ষিণ চীন সাগর এবং তাইওয়ান প্রণালির পরিস্থিতির উল্লেখ করে ভারত-প্রশান্ত মহাসাগরীয় অঞ্চলের নিরাপত্তা এবং আন্তর্জাতিক আইনভিত্তিক ব্যবস্থা নিশ্চিত করার কথা বলা হয়।তবে জি–৭–এর ঘোষণায় বেল্ট অ্যান্ড রোডের পাল্টা উদ্যোগ ঘোষণাসহ চীনের যেসব সমালোচনা করা হয়েছে, তার তাৎক্ষণিক জবাব দিয়েছেন লন্ডনে চীনা দূতাবাসের মুখপাত্র। রয়টার্স জানিয়েছে, কয়েকটি দেশের একটি ছোট গোষ্ঠী বৈশ্বিক সিদ্ধান্ত চাপিয়ে দেবে—এমন দিন গত হয়েছে। মুখপাত্রের কথায়, ‘আমরা সব সময় বিশ্বাস করি যে ছোট কিংবা বড়, দুর্বল কিংবা সবল, দরিদ্র অথবা ধনী সবাই সমান এবং বিশ্বের যেকোনো বিষয় সবার আলোচনার ভিত্তিতেই হওয়া উচিত।’বাংলাদেশের প্রতিবেশী রাষ্ট্র মিয়ানমারে সামরিক অভ্যুত্থান এবং সেখানকার বাস্তুচ্যুতদের বিষয়ও জোটের ঘোষণায় রয়েছে। সামরিক শাসনের নিন্দা করে আসিয়ান জোটের গৃহীত পাঁচ দফা পদক্ষেপ দ্রুত বাস্তবায়নের বিষয়ে শীর্ষ বৈঠকের ঘোষণায় উল্লেখ করা হয়। রোহিঙ্গাদের নাম উল্লেখ না করা হলেও মিয়ানমারের বাস্তুচ্যুতদের মানবিক সহায়তায় তহবিল জোগানোর জন্য এতে সবার প্রতি আহ্বান জানানো হয়।স্পষ্টতই, সাম্প্রতিক কালের সবচেয়ে বড় এবং গভীর একটি বৈশ্বিক সংকটের কালে ধনী দেশগুলোর প্রতি সবার প্রত্যাশা ছিল বেশি। শীর্ষ বৈঠকের ঘোষণায় সেই প্রত্যাশা পূরণে বড় ধরনের ঘাটতির কথা তুলে ধরেছেন বৈশ্বিক আর্থিক সংকটের সময়ে বৈশ্বিক পুনরুজ্জীবন পরিকল্পনায় নেতৃত্ব দেওয়া সাবেক প্রধানমন্ত্রী গর্ডন ব্রাউন। উন্নয়নশীল ও দরিদ্র দেশগুলোতে টিকা দিতে বিলম্বের কারণে কোভিড–১৯-এর যে ধরন বদলাচ্ছে, তাতে করে টিকা পাওয়া পাশ্চাত্যের জনগোষ্ঠীও যে বেশি দিন নিরাপদ থাকবে না, সেই আশঙ্কাও জিইয়ে রইল। আর বৈশ্বিক রাজনৈতিক উত্তেজনা কতটা তীব্র হতে পারে, তার আলামতও পাওয়া যাচ্ছে চীনের প্রতিক্রিয়ায়।",
   "Meta-Summary": "করোনা মোকাবিলায় বিশ্বের উন্নয়নশীল ও অনুন্নত দেশগুলোতে আগামী এক বছরে জোটগতভাবে ১০০ কোটি ডোজ টিকা সরবরাহের সিদ্ধান্তকে ইতিমধ্যে জি–৭–এর নৈতিক ব্যর্থতা বলে অভিহিত করে সাবেক ব্রিটিশ প্রধানমন্ত্রী গর্ডন ব্রাউন বলেছেন, এর ফলে হাজার হাজার মৃত্যু ঘটবে, যা এড়ানো সম্ভব ছিল।"
 },
 "doc_10997" : {
   "Description": "বিশ্বজুড়ে করোনাভাইরাসের মহামারির প্রভাবের দিকে তাকালে একটা বিষয় পরিষ্কার হয়ে যায়: আমরা সবাই একই ঝড়ে কবলিত, যদিও আমরা সবাই একই নৌকার আরোহী নই।ধনী দেশগুলো যেখানে করোনার টিকার দ্বিতীয় ডোজ দেওয়া শুরু করেছে, তখন প্রশান্ত মহাসাগরীয় অঞ্চল থেকে আফ্রিকা পর্যন্ত এবং ক্যারিবীয় ও লাতিন আমেরিকা থেকে এশিয়া পর্যন্ত অঞ্চলে স্বাস্থ্যকর্মীরা এখনো টিকার প্রথম ডোজ পেতে অপেক্ষায় রয়েছেন। করোনা পরীক্ষার সক্ষমতাও তাঁদের পর্যাপ্ত নয়। অক্সিজেন সরবরাহ নিয়ে হিমশিম খেতে হচ্ছে। এখনো মেয়াদোত্তীর্ণ পিপিই ব্যবহার করতে বাধ্য হচ্ছেন তাঁরা।যদিও বেদনাদায়ক সত্যটা হলো, এসব অসমতা সত্ত্বেও আমরা সবাই কোভিড–১৯ এবং এই ভাইরাসের নতুন নতুন ধরনগুলোর সমান হুমকিতে রয়েছি।উচ্চ আয়ের দেশগুলোর নিজেদের শ্রমজীবীদের রক্ষায় এবং অর্থনৈতিক পুনরুদ্ধারে বিনিয়োগের জন্য পর্যাপ্ত অর্থ রয়েছে। কিন্তু কম সমৃদ্ধ অর্থনীতিগুলোকে মহামারির অর্থনৈতিক ধাক্কা মোকাবিলা করতে গিয়ে ধুঁকতে হচ্ছে। একই সঙ্গে বাড়ছে ঋণ। ফলে এই সংকট তাদের অর্থনৈতিক ভবিষ্যৎকে হুমকিতে ফেলছে।বিশ্বের অর্ধেক জনগোষ্ঠী যখন কোভিড–১৯–এর আতঙ্কের মধ্যে এবং অনেক দেশেই যখন লকডাউনের পর লকডাউন দিতে হচ্ছে, তখন এটা ভাবা অর্থহীন যে জি–৭ (শিল্পোন্নত সাত দেশ)সহ পুরো বিশ্ব অর্থনৈতিক প্রবৃদ্ধি এবং সমৃদ্ধির পথে ফিরবে। এই সংকটের স্বল্পমেয়াদি প্রভাব এবং তার সমাধানই আমরা খুঁজে পাচ্ছি না। সেখানে জলবায়ু পরিবর্তনের মারাত্মক প্রভাব আমাদের সবার জীবনের জন্য হুমকি হয়ে আছে।এই বড় বিষয়গুলোর কারণে সৃষ্ট সংকটের কারণেই নিজ স্বার্থে জি–৭ ও অন্য ধনী দেশগুলোর উচিত পরবর্তী কয়েক সপ্তাহের মধ্যে এমন একটি চুক্তিতে পৌঁছানো, যা বিশ্বকে পথ দেখাবে।বিশ্ব স্বাস্থ্য সংস্থা সব দেশের প্রতি আগামী সেপ্টেম্বরের মধ্যে নিজ নিজ জনগোষ্ঠীর কমপক্ষে ১০ শতাংশকে এবং ডিসেম্বর সামনে রেখে জোরদার উদ্যোগ নিয়ে ২০২১ সালের শেষ নাগাদ কমপক্ষে ৩০ শতাংশ জনগোষ্ঠীকে টিকা দেওয়ার লক্ষ্য অর্জনের আহ্বান জানাচ্ছে।আন্তর্জাতিক মুদ্রা তহবিলের (আইএমএফ) একই ধরনের প্রস্তাবে বলা হয়েছে, ২০২২ সালের মধ্যে বৈশ্বিক টিকাদান ৬০ শতাংশ নিশ্চিত করতে বিনিয়োগ করলে বৈশ্বিক অর্থনীতি সেই বিনিয়োগের ৩৫ গুণ ফিরে পাবে। যেকোনো বাজারে এই মুনাফা বিস্ময়কর—এতে কর্মসংস্থান ও জীবন রক্ষা যেমন হবে, স্বাস্থ্যগত লোকসানও এড়ানো যাবে।কোভিড–১৯ মোকাবিলায় ২০২২ সাল নাগাদ বৈশ্বিক টিকাদানের বিষয়ে যুক্তরাজ্য সম্প্রতি যে সাড়া দিয়েছে, তা একটি আশাব্যঞ্জক অগ্রগতি। বিশ্বের সবাইকে টিকা দেওয়ার বিষয়টি কেবল যুক্তিসংগতই নয়, এটি এমন একটি লাভজনক আর্থিক বিনিয়োগ, যেকোনো দেশের সরকার সেটি করতে পারে।করোনার নতুন ধরনগুলোর দ্রুত ছড়িয়ে পড়ার বিষয়টি আমাদের সবার জন্য সতর্কবার্তা। বর্তমানে চাপে থাকা দেশগুলোর টিকাপ্রাপ্তি নিশ্চিত করতে আমাদের অবশ্যই সহযোগিতা করতে হবে।একই সঙ্গে আমাদের অবশ্যই নিশ্চিত করতে হবে যে আফ্রিকা ও উন্নয়নশীল দেশগুলোয় ঝুঁকিতে থাকা জনগোষ্ঠী যেন টিকা পায়। আমরা যদি এই মহামারির সমাপ্তি ঘটাতে চাই এবং এই ভাইরাস থেকে নিজেদের রক্ষা করতে চাই, তাহলে একটাই সমাধান: অবশ্যই টিকা সুলভ করতে হবে এবং বিশ্বের সবার টিকাপ্রাপ্তি নিশ্চিত করতে বিনিয়োগ করতে হবে।বৈশ্বিক বিনিয়োগের তিনটি মাত্রা। প্রথমত, ২০২২ সাল শেষ হওয়ার আগে যেকোনো স্থানের যে কেউ যেন টিকা পায়, তা নিশ্চিত করতে হবে; দ্বিতীয়ত, বিশ্ব যেন অর্থনৈতিক পুনরুদ্ধার করতে পারে, যা আমাদের সমৃদ্ধিকে আরও জোরালো করবে; এবং তৃতীয়ত, টিকে থাকার জন্য আমরা যদি দীর্ঘমেয়াদি চ্যালেঞ্জগুলো মোকাবিলা করতে চাই, তাহলে আমাদের অবশ্যই পরিবেশবান্ধব কর্মসংস্থান সৃষ্টির মাধ্যমে অর্থনৈতিক পুনরুদ্ধার নিশ্চিত করতে হবে, যাতে করে আমরা একসঙ্গে জলবায়ু সংকট মোকাবিলা করতে পারি।জি–৭ নেতারা যখন বৈঠক করবেন, তাঁদের মাথায় রাখতে হবে যে বৈশ্বিক পরিস্থিতি পরিবর্তন এবং টিকা সমতা নিশ্চিতে প্রয়োজনীয় অর্থনৈতিক ও উৎপাদন সক্ষমতা তাঁদের রয়েছে। বৈশ্বিক উদ্যোগ, বিশেষত অ্যাকসেস টু কোভিড–১৯ টুলস অ্যাকসিলারেটর এবং কোভ্যাক্স কর্মসূচির জন্য তাঁদের সমর্থন অত্যন্ত জরুরি।জি–৭ বৈঠকের প্রাক্কালে বাকি বিশ্ব তাঁদের দিকে এই নিশ্চয়তা নিয়ে তাকিয়ে রয়েছে যে নিজেদের জনগোষ্ঠীর সুরক্ষার পাশাপাশি পুরো বিশ্বের সুরক্ষা এবং সমৃদ্ধ ভবিষ্যৎ নিশ্চিতের ক্ষমতা রয়েছে এই নেতাদের।",
   "Meta-Summary": "করোনায় বাড়ছে মৃত্যু, বিপর্যস্ত অর্থনীতি। এই পরিস্থিতিতে গতকাল যুক্তরাজ্যে শুরু হয়েছে শিল্পোন্নত  দেশগুলোর জোট জি–৭–এর শীর্ষ সম্মেলন। এসব নিয়ে প্রথম আলোতে লিখেছেন বিশ্ব স্বাস্থ্য সংস্থার মহাপরিচালক তেদরোস আধানোম গেব্রেয়াসুস ও কমনওয়েলথের মহাসচিব প্যাট্রিসিয়া স্কটল্যান্ড।"
 },
 "doc_10998" : {
   "Description": "আগামী অর্থবছরের জন্য ৬ লাখ ৩ হাজার ৬৮১ কোটি টাকার বাজেট প্রস্তাব করা হয়েছে। এর মধ্যে দেখা যাচ্ছে এক-তৃতীয়াংশই ঘাটতি বাজেট। আমাদের মতো দেশে ঘাটতি বাজেটই করা হয়। ঘাটতি বাজেট মেটাতে উন্নয়ন সহযোগীদের কাছ থেকে ঋণ নিতে হচ্ছে। দেখা যাচ্ছে, বাজেটের তৃতীয় বৃহৎ অংশ চলে যায় সুদ পরিশোধ বাবদ। অথচ বরাদ্দের দিক থেকে স্বাস্থ্য খাতের অবস্থান অষ্টম।বাজেটে যেভাবে সুদ পরিশোধে বড় একটা অংশ চলে যায়, এতে আশঙ্কা করা হচ্ছে, একসময় সুদই হয়ে যাবে বাজেটের অংশ। একটা জাতির জন্য এটা ভালো লক্ষণ নয়। আমরা ঘাটতি বাজেট করব। কিন্তু সেটা যদি বড় হয়ে যায়, সেটা বিপজ্জনক। প্রস্তাবিত বাজেটে পরিবর্তনের কোনো সুর দেখিনি। গতানুগতিক ধারায় বাজেট দেওয়া হয়েছে। আমরা যে করোনার দুঃসময় পার করছি, বাজেট দেখে তা মনে হয়নি।আমরা বিশ্বের বিভিন্ন দেশ থেকে টিকা আমদানি করছি। টিকা আমদানির জন্যও টাকাটা কিন্তু ঋণ করেই নিচ্ছি। রাজস্ব খাত থেকে টাকা দিতে পারছি না। অভ্যন্তরীণ উৎস থেকেও জোগান দেওয়া দরকার।সরকারি কর্মকর্তা-কর্মচারীদের পেনশনের জন্য বাজেটে বরাদ্দ রাখা হয়। এটা উচিত নয়। কারণ, পেনশনের সঙ্গে বাজেটের কোনো সম্পর্ক নেই। পেনশনকে বাজেটের অংশ না রেখে স্থায়ী একটা কাঠামো বের করা দরকার। সামাজিক নিরাপত্তাবেষ্টনীতে যে টাকা খরচ হচ্ছে, পেনশনের টাকা সেখান থেকে দেওয়া হচ্ছে। এটা কেন হবে?এবার বাজেটে স্বাস্থ্য খাতের বিষয়টি নিয়ে কথা বলি। বাজেটকে আমরা দুই অংশে ভাগ করি। একটা হলো কোভিড ব্যবস্থাপনা। করোনা প্রতিরোধে গত বছর তেমন টাকা লাগেনি। কারণ, তখনো সারা বিশ্বে টিকা উৎপাদন হয়নি। যেহেতু বিশ্বের বিভিন্ন দেশ টিকা উৎপাদন করে ফেলেছে, আমরা অন্যদের সঙ্গে টিকার চুক্তিও করেছি। এখন টাকা লাগবে। সরকার এই টাকা বাজেটে রেখেছে। এই টাকা রাজস্ব বাজেট থেকে আসবে না। আসবে বিশ্বব্যাংক ও এডিবির ঋণ থেকে।দ্বিতীয় বিষয় হলো টাকা খরচ করা। টিকা কেনার সময় যতটা সম্ভব দক্ষতার সঙ্গে খরচ করা উচিত। যাতে অনিয়ম না হয়। টিকা কেনার সময় আমাদের অবশ্যই দর-কষাকষি করা উচিত। সরকার যে টিকা ১০ ডলারে কিনছে, আফ্রিকার দেশগুলো সেই টিকা ৩ বা ৫ ডলারে কিনছে। এখানে আমাদের আরও বেশি দর-কষাকষি করতে হবে। টিকার বাইরে অন্য কেনাকাটায় যেখানে দুর্নীতি ও সিন্ডিকেট হচ্ছে, সেখানে লাগাম টানতে হবে। টিকার নিবন্ধন মানুষের আরও দোরগোড়ায় নিতে হবে। যে পরিমাণ টিকা দিতে পারব, সেই পরিমাণ টিকাই আনা উচিত। একসঙ্গে অনেক টিকা এনে রেখে দিলেন, কিন্তু ব্যবহার হলো না। এটা ঠিক হবে না।স্বাস্থ্য খাতে টাকা খরচ না হওয়ার মূল কারণ অদক্ষতা। টাকা অব্যাহত থাকার কারণ হলো উন্নয়ন বাজেটের টাকা খরচ করতে পারে না মন্ত্রণালয়। তাই স্বাস্থ্য খাতে সক্ষমতা বাড়ানো জরুরি।",
   "Meta-Summary": "আগামী অর্থবছরের জন্য ৬ লাখ ৩ হাজার ৬৮১ কোটি টাকার বাজেট প্রস্তাব করা হয়েছে। এর মধ্যে দেখা যাচ্ছে এক-তৃতীয়াংশই ঘাটতি বাজেট। আমাদের মতো দেশে ঘাটতি বাজেটই করা হয়"
 },
 "doc_10999" : {
   "Description": "আমরা কোভিড-১৯ মহামারির মধ্যে আছি। আমাদের জীবন, জীবিকা ও অর্থনীতির এতটা ক্ষতি এত বছরে কেউ করতে পারেনি, যতটা করেছে কোভিড। ফলে বাজেটও হওয়া উচিত ছিল কোভিড মোকাবিলাকে অগ্রাধিকার দিয়ে। কিন্তু প্রস্তাবিত বাজেটে এ ব্যাপারে সুনির্দিষ্ট পরিকল্পনা দেখলাম না।চলতি অর্থবছরের জন্য স্বাস্থ্যে ১০ হাজার কোটি টাকার থোক বরাদ্দ রাখা হয়েছিল, কিন্তু পুরোটা খরচ হলো না। আগামী অর্থবছরের জন্যও রাখা হচ্ছে একই পরিমাণ তহবিল। এভাবে থোক না রেখে এত দিনে পরিকল্পনা বাস্তবায়নের পথে যাওয়া উচিত ছিল। শহর-গ্রাম মিলিয়ে ১২ কোটি মানুষকে ২৪ কোটি ডোজ টিকা দিতে হবে। কিন্তু এখন যে গতিতে দেওয়া হচ্ছে, তাতে কয়েক বছর লেগে যাবে। তার মানে, আগামী কয়েক বছর আমাদের কোভিড নিয়েই থাকতে হবে? টিকা না দিয়ে কিসের প্রবৃদ্ধির চিন্তা? জিডিপির প্রবৃদ্ধি ৭ না ৮ শতাংশ, টিকা না দিয়ে এসব কথা বলে কোনো লাভ নেই।মাসে নয়, দিনে ২০ থেকে ২৫ লাখ করে টিকা দিতে হবে। নইলে ভারতের মতো খারাপ পরিস্থিতি হতে পারে। আশা করেছিলাম, অর্থমন্ত্রী বিষয়টি গুরুত্ব দেবেন। তিনি অনেক কথাই বলেছেন, কিন্তু এ বিষয়ে স্পষ্ট পরিকল্পনা না থাকায় হতাশ হয়েছি।আমি বলব, অর্থনীতির তুলনায় এবারের বাজেট ছোট। এমনকি জিডিপির বিবেচনায় ১৯৭২ সালের চেয়েও ছোট। এবারের বাজেট যেমন জিডিপির ১৭ শতাংশের বেশি, যদিও তা অর্জিত হবে ১৫ শতাংশের মতো। অর্থনৈতিক ইতিহাস বলে উন্নয়নের সঙ্গে জাতীয় আয় না বাড়লে বাজেটের আকার বাড়তে পারে না। আমাদের কর-জিডিপির অনুপাত এখনো ৮ শতাংশের ঘরে।অবশ্য এবারের বরাদ্দ প্রস্তাবগুলো আগেরবারের চেয়েও বাস্তবসম্মত হয়েছে। যেমন সামাজিক নিরাপত্তা খাতে বরাদ্দ বেড়েছে। তবে কোভিডে কিছু মানুষ যে নতুন করে গরিব হয়েছে, তাদের জন্য কিছুই রাখা হলো না। তারা কিন্তু ভাতা নেওয়ার লোকও না। আরেকটি কথা, যথাযথ নগদ ও ঋণ ব্যবস্থাপনার অংশ হিসেবে সঞ্চয়পত্রের সুদ প্রতিবছর আধা শতাংশ করেও কমানো যায়। কায়েমি স্বার্থের কারণে নীতিনির্ধারকেরা এ ব্যাপারে চুপ।তবে কর ছাড় এবার অনেক বেশি হয়ে গেছে। আরেকটি কথা বলতে চাই, পকেটের পয়সায় চিকিৎসা করাতে গিয়ে এ দেশের কত মানুষ যে গরিব হয়ে পড়েন, সেই অবস্থা থেকে উদ্ধারের জন্য ৫০ বছরেও বাংলাদেশ কোনো ব্যবস্থা তৈরি করতে পারল না, এ জন্য বড় আফসোস হয়।",
   "Meta-Summary": "আমরা কোভিড-১৯ মহামারির মধ্যে আছি। আমাদের জীবন, জীবিকা ও অর্থনীতির এতটা ক্ষতি এত বছরে কেউ করতে পারেনি, যতটা করেছে কোভিড। ফলে বাজেটও হওয়া উচিত ছিল কোভিড মোকাবিলাকে অগ্রাধিকার দিয়ে"
 },
 "doc_11000" : {
   "Description": "বাংলাদেশের সংবিধানের ২০(২) ধারা বলছে, ‘রাষ্ট্র এমন অবস্থা সৃষ্টির চেষ্টা করিবেন, যেখানে সাধারণ নীতি হিসাবে কোনো ব্যক্তি অনুপার্জিত আয় ভোগ করিতে সমর্থ হইবেন না এবং যেখানে বুদ্ধিবৃত্তিমূলক ও কায়িক—সকল প্রকার শ্রম সৃষ্টিধর্মী প্রয়াসের ও মানবিক ব্যক্তিত্বের পূর্ণতর অভিব্যক্তিতে পরিণত হইবে।’সংবিধানের ইংরেজি ভাষ্যে অনুপার্জিত আয়কে আনআর্নড ইনকাম হিসেবে অভিহিত করা হয়েছে। এই সাংবিধানিক ধারার উদ্ধৃতি দিতে হলো এ জন্য যে সম্প্রতি অর্থমন্ত্রী মহোদয় ‘যত দিন অপ্রদর্শিত আয় থাকবে, তত দিন বাজেটে তা সাদা করার ব্যবস্থা থাকবে’ বক্তব্যটি দিয়ে সরাসরি সংবিধান লঙ্ঘন করেছেন। দেশের রাষ্ট্রপতি এবং সরকারের প্রধানমন্ত্রী থেকে শুরু করে প্রত্যেক মন্ত্রী দায়িত্ব গ্রহণের সময় দেশের সংবিধানকে সমুন্নত রাখার শপথ নিয়েছেন। অতএব, কোনো ব্যক্তি যাতে ‘অনুপার্জিত আয়’ ভোগ করতে না পারেন, সেটা নিশ্চিত করা তাঁদের অবশ্যপালনীয় সাংবিধানিক কর্তব্য। সংবিধানে ‘অপ্রদর্শিত আয়’ বা আনডসিক্লোজড ইনকাম বলে কোনো টার্ম বা শব্দ নেই, ওটা ১৯৮৪ সালের আয়কর অধ্যাদেশে যুক্ত করা হয়েছে। ওই টার্ম সম্পূর্ণভাবে অসাংবিধানিক, যেটি ব্যবহারের মাধ্যমে তখনকার সরকার অনুপার্জিত আয়ের সমস্যাটিকে লঘু বা গৌণ করার ব্যবস্থা করেছে।সংবিধানের বর্ণিত অনুপার্জিত আয় মানেই কালোটাকা, যেটাকে শুধু ১০ শতাংশ কর দিয়ে সাদা করার ব্যবস্থা চালু রেখে সরকারের নীতিপ্রণেতারা সংবিধান লঙ্ঘনের গুরুতর অন্যায় করে চলেছেন। এই বিষয়ে দ্য ডেইলি স্টার-এ ২৪ মে জাতীয় রাজস্ব বোর্ডের (এনবিআর) অবসরপ্রাপ্ত চেয়ারম্যান নাসিরউদ্দিন আহমদের একটি মতামত কলামে ‘শুড ব্ল্যাক মানি লিগালাইজড ইন-২২-এ বিষয়টি সম্পর্কে কিছু সুনির্দিষ্ট মত ব্যক্ত হয়েছে, যেগুলোকে যথাযথ গুরুত্বের সঙ্গে সরকারের শীর্ষ নেতৃত্বের বিবেচনা করা উচিত মনে করি। কারণ, এগুলো একজন সাবেক এনবিআর চেয়ারম্যানের সুচিন্তিত বক্তব্য। (নাসিরউদ্দিনকে চট্টগ্রাম বিশ্ববিদ্যালয়ের অর্থনীতি বিভাগে ছাত্র হিসেবে পেয়েছি।)তিনি হিসাব দিয়েছেন, বাংলাদেশের স্বাধীনতার পর থেকে মোট ৩০ হাজার ৮২৪ কোটি টাকা অপ্রদর্শিত আয় কালোটাকা সাদা করার সরকারপ্রদত্ত সুবিধা ব্যবহার করে ‘প্রদর্শিত আয়ে’ পরিণত হয়েছে এবং এ বাবদ সরকার ৩ হাজার ৯০০ কোটি টাকা কর-রাজস্ব সংগ্রহ করেছে। কিন্তু চলতি বছর ব্যতিরেকে অন্য কোনো বছর খুব বেশি অপ্রদর্শিত আয় প্রদর্শিত হয়নি। বর্তমান অর্থবছরে সুনির্দিষ্ট কিছু খাতে অপ্রদর্শিত আয় বিনিয়োগ করলে আয়ের সূত্র সম্পর্কে কোনো সরকারি মহল থেকে কোনো প্রশ্ন করা হবে না মর্মে সুবিধা দেওয়াতেই এবং হয়তো করোনা মহামারির কারণেও এ বছর প্রদর্শিত আয়ের এমন স্ফীতি পরিলক্ষিত হয়েছে বলে তিনি অভিমত ব্যক্ত করেছেন। তিনি বলছেন, দেশের সংবিধানে এভাবে অনুপার্জিত আয় প্রদর্শনের সুযোগ রাখা হয়নি। এহেন অনুপার্জিত আয় কর ফাঁকি, মানি লন্ডারিং এবং ইনফরমাল ইকোনমি (দুর্নীতি) থেকে উদ্ভূত হয়ে থাকে।১৯৮৪ সালের আয়কর অধ্যাদেশে যে আয়কে অপ্রদর্শিত আয় অভিহিত করা হয়েছে, দেশের সংবিধান মোতাবেক ওই আয় বৈধ সূত্র থেকে অর্জিত আয় হতেই হবে। সুতরাং, অবৈধ সূত্র থেকে প্রাপ্ত আয় (অনুপার্জিত আয়) স্বপ্রণোদিতভাবে প্রদর্শিত আয়ের মধ্যে অন্তর্ভুক্ত হওয়ার যোগ্য নয়। অবৈধ আয় যেহেতু বিভিন্ন অবৈধ কর্মকাণ্ড থেকে উদ্ভূত, তাই কর দিলেই তা বৈধ আয়ে (উপার্জিত আয়) রূপান্তরিত হওয়ার কোনো ‘সাংবিধানিক সুযোগ’ নেই। কোনো সরকারি কর্তৃপক্ষ প্রদর্শিত আয়ের সূত্র সম্পর্কে প্রশ্ন করতে পারবে না—এই সরকারি ঘোষণারও কোনো সাংবিধানিক বৈধতা নেই; কারণ, দেশের সংবিধান বেআইনি আয় বা অনুপার্জিত আয়কে আইনসম্মত আয়ে রূপান্তর করার কোনো ব্যবস্থা রাখেনি।নাসিরউদ্দিন তাঁর সারণিতে দেখাচ্ছেন, শুধু ২০২০-২১ অর্থবছরের জুলাই-মার্চ পর্বেই ১৪ হাজার ২০০ কোটি টাকা অবৈধ আয় ১০ শতাংশ কর পরিশোধের মাধ্যমে প্রদর্শিত আয়ে পরিণত হয়েছে, যেটা বড় ধরনের উল্লম্ফন। তিনি বলছেন, শুধু ১০ শতাংশ কর দিয়ে অনুপার্জিত আয়কে বৈধ আয়ে রূপান্তর করার সুযোগ দেওয়া সৎ করদাতাদের প্রতি চরম বৈষম্যমূলক বিধায় অনৈতিক এবং অসৎ করদাতাদের বেআইনি সুবিধা দেওয়ার শামিল। তিনি মনে করেন, আসলে এই সুবিধার কারণে অত্যন্ত নিম্ন ‘কর প্রদান-সদিচ্ছা’ ট্যাক্স কমপ্লায়েন্স সৃষ্টি হওয়ায় সরকারেরও খুব বেশি ফায়দা হয় না। বরং এর ফলে সমাজের প্রতি সরকারের পক্ষ থেকে ভুল বার্তা দেওয়া হয় এবং দেশের শাসনব্যবস্থা সম্পর্কে আন্তর্জাতিক সম্প্রদায়ের খারাপ ধারণা গেড়ে বসে।নাসিরউদ্দিন দেখিয়েছেন যে ১৯৮৪ সালের আয়কর অধ্যাদেশের ১৯(ই) সেকশনে স্বপ্রণোদিত হয়ে অপ্রদর্শিত আয় প্রদর্শনের ব্যবস্থা রাখা হয়েছে ‘প্রযোজ্য করহারে কর পরিশোধের সঙ্গে ১০ শতাংশ জরিমানা প্রদান’ সুবিধার মাধ্যমে। ভারতে ২০১৭ সালের অবৈধ অর্থ ঘোষণা স্কিমে ৪৯ দশমিক ৯০ শতাংশ ‘কর, সারচার্জ এবং জরিমানা’ দিয়ে অবৈধ অর্থ বৈধকরণের ব্যবস্থা রয়েছে। সুতরাং, বাংলাদেশে শুধু ১০ শতাংশ কর পরিশোধ করে অবৈধ আয় বৈধকরণের বর্তমান ব্যবস্থা নৈতিকও নয়, আইনসম্মতও নয়, এটা ১৯৮৪ সালের আয়কর অধ্যাদেশের সরাসরি লঙ্ঘন। নাসির ১৯৮৪ সালের আয়কর অধ্যাদেশটিরও যুগোপযোগী সংস্কারের কয়েকটি সুপারিশ করেছেন, যেগুলোর বিস্তারিত বর্ণনা এ কলামে অপ্রয়োজনীয়।আমি দৃঢ়ভাবে বিশ্বাস করি, বাংলাদেশের কর-জিডিপি অনুপাত এখনো ১০ শতাংশের নিচে রয়ে যাওয়ার প্রধান কারণ যথাযথ আয়কর সংগ্রহে সরকারের সীমাহীন ব্যর্থতা। আর এই ব্যর্থতার প্রধান কারণ, দুর্নীতিলব্ধ অবৈধ আয়কে (অনুপার্জিত আয়) করজালের বাইরে রেখে দেওয়ার অভিপ্রায়ে প্রতিবছর কালোটাকা সাদা করার জন্য সরকারের এই অসাংবিধানিক বাজেট-ব্যবস্থা চালু রাখা। দক্ষিণ এশিয়ায় কর-জিডিপি অনুপাত বাংলাদেশেই সর্বনিম্ন। অর্থনীতি ও রাজনীতির দুর্বৃত্তায়নকে এহেন সরাসরি সরকারি পৃষ্ঠপোষকতা প্রদান এ দেশের সরকারের শীর্ষ নেতৃত্বের দুর্বৃত্ত পোষণেরই প্রত্যক্ষ প্রমাণ, দুর্নীতির প্রতি ‘জিরো টলারেন্স’ শুধুই রাজনৈতিক বাত্-কা-বাত্। বিশ্বের যেসব দেশের সরকার এহেন দুর্নীতিগ্রস্ত রাজনীতি পরিত্যাগ করে সত্যিকার জনবান্ধব শাসনব্যবস্থা প্রতিষ্ঠার সদিচ্ছা নিয়ে দুর্নীতি দমনে সর্বশক্তি নিয়ে ঝাঁপিয়ে পড়েছে, সেসব দেশ ক্রমেই উন্নয়নের প্রতিযোগিতায় চমৎকার নজির সৃষ্টি করতে সমর্থ হচ্ছে।আমার দৃঢ় বিশ্বাস, আয়করকে সরকারের কর-রাজস্বের প্রধান সূত্রে পরিণত করতে হলে অপ্রদর্শিত আয় সাদা করার ব্যবস্থার মাধ্যমে কালোটাকাকে পৃষ্ঠপোষকতা প্রদানের বর্তমান নীতি সরকারকে পরিত্যাগ করতে হবে। কালোটাকার মালিক শুধু ১০ শতাংশ কর দিয়ে তার অবৈধ আয়কে বৈধ করতে সমর্থ হলে সৎ করদাতা হয়ে ১৫-২০-২৫ শতাংশ আয়কর প্রদান তো আহাম্মকি! কালোটাকার একটি ক্ষুদ্রাংশের জন্য ১০ শতাংশ কর দিয়ে পুরো অবৈধ আয়ের জন্য যদি আইনি বৈধতার সার্টিফিকেট অর্জন করা যায়, তাহলে ওই সব কাগজপত্র নিজের কাছে রেখে বছরের পর বছর কালোটাকার পাহাড় গড়তে থাকলে সরকার কীভাবে তা ঠেকাবে?বাংলাদেশে যে কয়েক শ ধনকুবের পয়দা হয়েছেন, তাঁদের কতজন এক কোটি টাকার বেশি আয়কর দেন? ‘হাকিম জর্দার’ মালিক বছরের পর বছর এ দেশের সর্বোচ্চ আয়কর প্রদানকারী হচ্ছেন, ওয়েলথ-এক্সের গবেষণায় যে ২৫৫ জন ধনাঢ্য ব্যবসায়ীর (কমপক্ষে ৩০ মিলিয়ন ডলার বা ২৫৫ কোটি টাকার মালিক) নাম উঠে এসেছে, তাঁদের নাম তো খুঁজে পাওয়া যাচ্ছে না! এই কালোটাকার মালিকেরাই দেশ থেকে পুঁজি পাচারের প্রধান হোতা। সরকার যদি মনে করে, কালোটাকা সাদা করার ব্যবস্থার কারণেই দেশে বিনিয়োগের জোয়ার সৃষ্টি হচ্ছে, তাহলে মারাত্মক ভুল হবে। দুর্নীতিকে লালন করার পরিবর্তে দুর্নীতির বিরুদ্ধে সর্বাত্মক প্রতিরোধ গড়ে তোলার মাধ্যমে সরকারি রাজস্বের প্রধান সূত্র হিসেবে আয়করকে প্রতিষ্ঠা করতে পারলে প্রতিবছর যে ক্রমবর্ধমান সরকারি রাজস্ব ঘাটতি মেটাতে অভ্যন্তরীণ ঋণের ওপর বিপজ্জনক নির্ভরশীলতার দুষ্টচক্রে সরকারকে আটকে থাকতে হচ্ছে, তা থেকে সরকার নিষ্কৃতি পাবে।l মইনুল ইসলাম অর্থনীতিবিদ ও অবসরপ্রাপ্ত অধ্যাপক, অর্থনীতি বিভাগ, চট্টগ্রাম বিশ্ববিদ্যালয়",
   "Meta-Summary": "বাংলাদেশের সংবিধানের ২০(২) ধারা বলছে, ‘রাষ্ট্র এমন অবস্থা সৃষ্টির চেষ্টা করিবেন, যেখানে সাধারণ নীতি হিসাবে কোনো ব্যক্তি অনুপার্জিত আয় ভোগ করিতে সমর্থ হইবেন না এবং যেখানে বুদ্ধিবৃত্তিমূলক ও কায়িক—সকল প্রকার শ্রম সৃষ্টিধর্মী প্রয়াসের ও মানবিক ব্যক্তিত্বের পূর্ণতর অভিব্যক্তিতে পরিণত হইবে।’"
 },
 "doc_11001" : {
   "Description": "বাংলাদেশে গত কয়েক দশকের উন্নতি একটি প্যারাডক্স বা বৈপরীত্যের জন্ম দিয়েছিল। দারিদ্র্য, আয়ের অসমতা এবং সুশাসনের সমস্যা থাকা সত্ত্বেও সামাজিক ক্ষেত্রে দেশ যেভাবে এগিয়েছে, তাকে অনেক বিজ্ঞজন একটি ‘প্যারাডক্স’ বলে আখ্যায়িত করেছেন। উন্নয়নের এই দৌড়ে আমরা আমাদের অনেক প্রতিবেশীকে পেছনে ফেলে এসেছি। গেল প্রায় বছর দেড়েক থেকে আমরা কোভিড-১৯ মোকাবিলা করছি। এই যুদ্ধে অনেক শক্তিধর জাতিও ধরাশায়ী হয়েছে। দক্ষিণ-পূর্ব এশিয়ার কয়েকটি ছাড়া বেশির ভাগ দেশ ছিল অপ্রস্তুত, যার মধ্যে আছে বাংলাদেশসহ দক্ষিণ এশিয়ার প্রায় সব দেশ। প্রথম ঢেউ সামলাতে না সামলাতে আমরা প্রায় দুই মাস ধরে দ্বিতীয় ঢেউয়ের মধ্যে আছি।অতিমারির নিয়মই হলো এটা ঢেউয়ের মতো আসে, একটার পর আরেকটা। রোগবিজ্ঞানী বা এপিডেমিওলজিস্টরা বলেন যে এই ঢেউয়ের ব্যাপারটা যে সমাজ যত ভালোভাবে বুঝে, সে ততটা সার্থকভাবে তা মোকাবিলা করতে পারে। প্রথম ঢেউয়ের ব্যাপারটা আমরা এখনো ভুলে যাইনি। অনেক কিছুই করার চেষ্টা করা হয়েছিল, কিন্তু খুব কমই সুষ্ঠু এবং বৈজ্ঞানিক উপায়ে বাস্তবায়িত হয়েছিল। সেই একই দৃশ্যের পুনরাবৃত্তি হচ্ছে এখন। লকডাউনের নামে যা হচ্ছে তাকে তো আর লকডাউন বলা যায় না। শিক্ষাপ্রতিষ্ঠান ছাড়া সবকিছুই খুলে দেওয়া হয়েছে, যদিও সরকারি হিসাবমতো আমরা এখনো কঠোর লকডাউনেই আছি।সৌভাগ্যক্রমে কোভিড পরিস্থিতি এখনো আমাদের নাগালের বাইরে চলে যায়নি। ভারত বা অন্য কয়েকটি প্রতিবেশীর তুলনায় আমরা তুলনামূলকভাবে ভালো অবস্থানে। কোটি টাকার প্রশ্ন হলো, কেন এমন হয়েছে? কেন কোভিডের করাল গ্রাস থেকে তুলনামূলকভাবে আমরা এখনো অনেকটা মুক্ত? এর কোনো সঠিক উত্তর জানা নেই। কোনো বৈজ্ঞানিক বিশ্লেষণের অভাবে কিছুটা অনুমান করা যায় মাত্র।দ্বিতীয় ঢেউ শুরুর প্রথম দিকেই ভারত সীমান্ত বন্ধ করে দেওয়া একটা সাহসী পদক্ষেপ ছিল। ঈদের ছুটির প্রাক্কালে রেল ও দূরপাল্লার বাস-লঞ্চ বন্ধ করায় সংক্রমণের দ্রুত বিস্তার কিছুটা হলেও রোধ করা সম্ভব হয়েছিল। আরেকটি বিষয় হলো, আমাদের জনগণের টিকে থাকার ক্ষমতা। মানুষ চিকিৎসকদের পরামর্শে কান দিয়েছে। অপ্রয়োজনে যাঁরা বাইরে যেতে চাইছেন না, তাঁদের জন্য রয়েছে অনলাইন সেবা। তৃতীয় ঢেউ আসার আগে সরকার এবং সাধারণ মানুষকে আরও প্রস্তুতি নিতে হবে।বলা হয়ে থাকে, প্রতি সংকটেরই একটা ইতিবাচক দিক থাকে। দ্বিতীয় বিশ্বযুদ্ধের পর ইউরোপের দেশগুলো ধ্বংসাবশেষের ওপরই তৈরি করল তাদের স্বাস্থ্যব্যবস্থা, যার মাধ্যমে প্রত্যেক নাগরিকের জন্য নিখরচায় উন্নতমানের স্বাস্থ্যসেবা নিশ্চিত হলো।নব্বইয়ের দশকে এক নৃশংস গণহত্যার পর নির্মিত হলো রুয়ান্ডার স্বাস্থ্য সুরক্ষা কর্মসূচি বা ইউনিভার্সেল হেলথ কভারেজ। আমার মতে, বাংলাদেশের স্বাস্থ্যব্যবস্থাকে ঢেলে সাজাতে কোভিড একটি মহাসুযোগ এনে দিয়েছে। এই লক্ষ্যে আমাদের কী করতে হবে, সে ব্যাপারে বিজ্ঞজনেরা প্রায় সবাই একমত। এগুলোর মধ্যে আমি এ খাতের জন্য পাঁচটি সুপারিশের কথা উল্লেখ করতে চাই। এক, একটি স্বাস্থ্য কমিশন গঠন, যার কাজ হবে দেশব্যাপী কীভাবে স্বাস্থ্য সুরক্ষা কর্মসূচি চালু করা যায়, তার রূপরেখা তৈরি করা এবং তা বাস্তবায়নে নজরদারি করা; দুই, স্বাস্থ্যব্যবস্থায় জবাবদিহি নিশ্চিতকল্পে একটি ন্যাশনাল হেলথ সিকিউরিটি অফিস স্থাপন, যার কাজ থাকবে স্বাস্থ্য মন্ত্রণালয়ে ‘পারচেজার রোল’ এবং ‘প্রভাইডার রোল’কে আলাদা করা; তিন, সুশাসন এবং সুষ্ঠু ব্যবস্থাপনা নিশ্চিতকরণ; চার, প্রাথমিক স্বাস্থ্যব্যবস্থা বা পিএইচসির অগ্রাধিকার বাড়ানো, যার মাধ্যমে এখানে বিনিয়োগ বর্তমানের ২৫ ভাগ থেকে বেড়ে পর্যায়ক্রমে ৫০ ভাগে নিয়ে যাওয়া; পাঁচ, গবেষণায় উপযুক্ত বিনিয়োগ করা এবং এ সংশ্লিষ্ট প্রতিষ্ঠানের দক্ষতা বৃদ্ধি করা।",
   "Meta-Summary": "বাংলাদেশে গত কয়েক দশকের উন্নতি একটি প্যারাডক্স বা বৈপরীত্যের জন্ম দিয়েছিল। দারিদ্র্য, আয়ের অসমতা এবং সুশাসনের সমস্যা থাকা সত্ত্বেও সামাজিক ক্ষেত্রে দেশ যেভাবে এগিয়েছে, তাকে অনেক বিজ্ঞজন একটি ‘প্যারাডক্স’ বলে আখ্যায়িত করেছেন"
 },
 "doc_11002" : {
   "Description": "ইরানে প্রেসিডেন্ট নির্বাচন ১৮ জুন। প্রার্থীদের তালিকা পেয়ে গেছেন দেশটির ভোটাররা। আন্তর্জাতিক মুরব্বি দেশ না হলেও ইরানের প্রেসিডেন্ট নির্বাচনে আগ্রহ বিশ্ব রাজনীতিতে গুরুত্বপূর্ণ সবার। এবার বড় চমক ছিল, আবারও প্রার্থী হতে চেয়েছিলেন মাহমুদ আহমাদিনেজাদ। তবে আবেদন করেও সুযোগ পেলেন না জনপ্রিয় এই রক্ষণশীল। রাহবার-এ মোয়াজ্জম বা সর্বোচ্চ নেতা আয়াতুল্লাহ আলী খামেনির পছন্দ ছিল না তাঁকে। বিস্তর আদর্শিক মিল থাকার পরও আহমাদিনেজাদের প্রতি ইরানের শাসকগোষ্ঠীর বিরাগ একটা ভালো উপলক্ষ হতে পারে দেশটির ক্ষমতার প্রাসাদে কী ঘটছে, সেটা বোঝার জন্য।বিপ্লবের মাঝেই যখন বৈষম্যপ্রতিপক্ষরা ‘মোল্লাতন্ত্র’ গালি দিলেও ইরানের রাজনৈতিক ব্যবস্থার ভালো দিক—নিয়মিত নির্বাচন হয় এখানে, মুসলমানপ্রধান অনেক দেশে যা অধরা। তবে নির্বাচনকে কঠোরভাবে নিয়ন্ত্রণের উপায়ও হাতে রেখেছেন ‘বিপ্লব’-এর অভিভাবকেরা। সেই হাতিয়ারের কোপ পড়েছে এবার আহমাদিনেজাদের মতো সুপরিচিত কয়েকজনের ওপর। যদিও তাঁরা সবাই ইরান বিপ্লবেরই সন্তান। এর গুণমুগ্ধও বটে।প্রেসিডেন্ট নির্বাচনে কারা প্রার্থী হতে পারবেন, সে বিষয়ে ১২ সদস্যের ‘গার্ডিয়ান কাউন্সিল’ই শেষ সিদ্ধান্ত দেয় ইরানে। ২৬ মে সেই সিদ্ধান্ত পাওয়া গেল। প্রায় ৬০০ আগ্রহীর মধ্যে থেকে অভিভাবক পরিষদ শেষমেশ ৭ জনকে চূড়ান্ত লড়াইয়ে নামতে দিয়েছে। প্রচার শেষে তাঁদের একজনকে সংখ্যাগরিষ্ঠতার পাশাপাশি ৫০ ভাগের বেশি ভোট পেতে হবে।আগের মতোই প্রতিযোগিতার জন্য অনুমতি পাওয়াদের তালিকায় নারী নেই। অন্তত ৪০ জন নারী প্রার্থী হতে চেয়েছিলেন। সংবিধানের ১১৫ ধারা অনুযায়ী প্রার্থী হিসেবে নেই সুন্নি কেউই। এখানকার বিপ্লবের প্রাথমিক রাজনৈতিক বলি নারী ও সুন্নিরা, বিশেষ করে প্রেসিডেন্ট পদের ক্ষেত্রে। সুন্নিদের মন্ত্রী হিসেবেও পাওয়া যায় না। এমনকি রাষ্ট্রদূত পদেও বিরল। ইসলামের নামে যে ‘বিপ্লব’, সেখানে এ রকম রাজনৈতিক বঞ্চনার যৌক্তিকতা বোঝা মুশকিল।সংস্কারবাদীদের দুঃসময়প্রেসিডেন্ট পদে প্রার্থী হতে আবেদনের সুযোগ ছিল ১১ মে থেকে। তাতে চারজন সবার নজর কেড়েছিলেন—এব্রাহিম রায়সি, আহমাদিনেজাদ, এসহাক জাহাঙ্গিরি এবং আলী লারিজানি। চূড়ান্ত তালিকায় শেষের তিনজনই বাদ পড়েছেন।অতীতে প্রেসিডেন্ট নির্বাচনে সচরাচর একাধিক রক্ষণশীল প্রার্থীর সঙ্গে তুলনামূলকভাবে একজন উদারপন্থীকে লড়তে দেওয়া হতো। এর মাধ্যমে দেশের ‘অভিভাবকেরা’ সব রাজনৈতিক ধারাকে নিয়মতান্ত্রিক রাজনীতিতে রাখতে চাইতেন। এটা ভোটকেন্দ্রে বেশি মানুষকে টেনে আনার কৌশলও বটে। এবার ব্যতিক্রম ঘটেছে মোটা দাগে। অভিভাবক পরিষদ কোনো ‘ঝুঁকি’ নিতে চায়নি। নিজেদের পছন্দের জনের পথ মসৃণ করতে নিকটতম প্রতিদ্বন্দ্বিতারও সুযোগ রাখা হয়নি। ফলে লড়াই অনেকাংশে রক্ষণশীলদের মধ্যেই সীমাবদ্ধ থাকছে। ফারসিতে যাঁদের বলা হয় মোহাফেজকরণ। তাঁদের মধ্যে সবচেয়ে জনপ্রিয় ছিলেন আহমাদিনেজাদ। তিনি রাহবার আলী খামেনি ও অভিভাবক পরিষদের অপছন্দের তালিকা থেকে নাম খারিজ করাতে পারেননি। বাদ পড়েছেন মধ্যপন্থী লারিজানি এবং সংস্কারপন্থী এসহাক জাহাঙ্গিরিও।ইরানে রক্ষণশীলেরা নিজেদের বলেন ‘প্রিন্সিপালিস্ট’। রাষ্ট্রীয় এস্টাবলিশমেন্টের প্রধান পছন্দ প্রিন্সিপালিস্ট এব্রাহিম রায়সি। তিনি বিচার বিভাগের প্রধান। রায়সিকে জিতিয়ে আনতে শাসকগোষ্ঠী অন্য সব পছন্দ বাদ দিয়েছে। তৃতীয় গুরুত্বপূর্ণ এসহাক জাহাঙ্গিরি ইসফাহানের মেয়র ছিলেন একদা। বর্তমান প্রেসিডেন্টের কাছের লোক হিসেবে জানেন সবাই তাঁকে। কিন্তু সমর্থক ভিত্তি বেশি নয়। তারপরও দাঁড়ানোর সুযোগ পাননি। নির্বাচনে কার্যত এবার সংস্কারবাদী শক্ত কোনো প্রার্থীই থাকছে না। এত প্রতিদ্বন্দ্বিতাহীন অবস্থা দেখে রায়সিও বিব্রত বলে জানা গেছে।পারলেন না আহমাদিনেজাদপ্রেসিডেন্ট হতে চাওয়াদের মধ্যে সাধারণের বেশি পছন্দের ছিলেন আহমাদিনেজাদ। আগেও দুবার প্রেসিডেন্ট হন তিনি। রক্ষণশীলদের সমর্থন নিয়েই ২০০৫ সালে প্রথম প্রেসিডেন্ট হন। রাষ্ট্রপতি হিসেবে শুরু থেকে তাঁর সঙ্গে ব্যক্তিত্বের দ্বন্দ্ব ছিল খামেনির। নির্বাহী সিদ্ধান্তে আহমাদিনেজাদ অনেক বেশি স্বাধীনচেতা ছিলেন। প্রশাসনিক অনেক সিদ্ধান্তে প্রায়ই তাঁর সঙ্গে সর্বোচ্চ নেতার ভিন্ন অবস্থান প্রকাশ হয়ে পড়ত। গত প্রেসিডেন্ট নির্বাচনেও আহমাদিনেজাদ দাঁড়াতে চেয়েছিলেন এবং খামেনি নানাভাবে সে ইচ্ছায় বাদ সাধেন। আহমাদিনেজাদ সম্পর্কে খামেনির মন্তব্য ছিল, ‘সে বিভেদ বাড়ায়’। খামেনির ক্ষোভ বোঝা যায় এ থেকেও যে কেবল আহমাদিনেজাদই নন, তাঁর ঘনিষ্ঠ হামিদ বাঘাইয়ের প্রার্থিতাও নাকচ করা হয় ২০১৭ সালে। আলী খামেনির জন্য অসুবিধার দিক হলো আহমাদিনেজাদকে পাশ্চাত্যপন্থী বলে তকমা দেওয়া যাচ্ছে না এবং সাধারণ মানুষের মধ্যে তাঁর দুর্নীতিবিরোধী শক্ত ভাবমূর্তি দাঁড়িয়ে গেছে। কিন্তু তারপরও আহমাদিনেজাদকে থামতে হলো। তাঁর রাজনৈতিক জীবনের হয়তো এখানেই ইতি। বিপ্লবের সর্বসাম্প্রতিক এক প্রকাশ্য বলি বলা যায় তাঁকে! তাঁকে ‘রাষ্ট্রদ্রোহী’ হিসেবেও চিহ্নিত করার চেষ্টা চলছে এখন। অথচ আহমাদিনেজাদ এই ‘বিপ্লব’ রক্ষায় বহুভাবেই নিবেদিত ছিলেন। তিনি এই রাজনৈতিক কাঠামোরই সন্তান। তাঁর আদর্শ এই কাঠামোর সুবিধাভোগীদের সঙ্গে অসামঞ্জস্যপূর্ণ নয়, কিন্তু তাঁর জনপ্রিয়তা কাঠামোর মুরব্বিদের জন্য মৃদু হুমকি। তিনি কাঠামোকে কতিপয়ের হাত থেকে উদ্ধার করতে চান। এটা অবাধ্যতা। এটা একই সঙ্গে ইরানের সমাজে সবচেয়ে বেশি উচ্চারিত ‘মাহদিবাদ’-এর প্রতীকী এক স্ববিরোধিতাও বটে। যেখানে বেলায়েত-ই-ফকিহরা নিজেদের আল-মাহদির ইচ্ছার প্রতীক মনে করছে কিন্তু গ্রাম-শহরের মানুষ ন্যায়বিচারের প্রতীক হিসেবে খুঁজছে বাস্তবের কোনো মাহদিকে।ভোটে আস্থা হারাচ্ছেন তরুণেরাআহমাদিনেজাদ মাঠে না থাকায় এবং শক্ত কোনো সংস্কারবাদীও না থাকায় এব্রাহিম রায়সি প্রায় প্রতিদ্বন্দ্বিতাহীন এক নির্বাচনে জিততে পারেন এবার। ভোটের সর্বশেষ এই চেহারা শাসকগোষ্ঠীর জন্য স্বস্তিদায়ক। তবে দীর্ঘ মেয়াদে অন্য দুর্ভাবনার কারণ ঘটেছে তাতে। জরিপ দেখাচ্ছে, ভোটের প্রতি ইরানি তরুণ-তরুণীরা ক্রমে আগ্রহ হারাচ্ছেন। অথচ বিপ্লব-উত্তর প্রথম গণভোটে ৯৮ ভাগ ভোট পড়েছিল। এবার ভোট দেওয়ার হার ৫০ ভাগের নিচেও নেমে যেতে পারে। তরুণেরা এখন মনে করছেন, ভোট আর মৌলিক কোনো পরিবর্তন আনতে অক্ষম। পরিবর্তনবাদী কারও ভোটযুদ্ধে ঢোকার পথই বন্ধ। এ রকম উপলব্ধি সমাজের সঙ্গে শাসকদের দূরত্ব বাড়ার ইঙ্গিত দেয়। এবার কোভিড-১৯ এবং অর্থনৈতিক সংকটও কম ভোটার উপস্থিতির বড় কারণ হতে পারে। আহমাদিনেজাদের মনোনয়ন অনুমোদন না হওয়াও ভোটকে কিছুটা আকর্ষণহীন করেছে। প্রেসিডেন্ট রুহানি ইতিমধ্যে নির্বাচনের প্রতিদ্বন্দ্বিতাহীন এই চেহারা বদলাতে অভিভাবক পরিষদের কাজে হস্তক্ষেপের জন্য আলী খামেনির কাছে আরজি করেছেন।ব্যর্থতার ছাপ রেখে গেলেন রুহানিপ্রেসিডেন্ট রুহানিকে দেশটির একজন সংস্কারবাদী হিসেবেই বিবেচনা করা হয়। তিনি চলতি নির্বাচনের দৌড়ে থাকবেন না, সেটা আগেই ঠিক হয়ে আছে। তিনি যে কেবল প্রার্থী হচ্ছেন না তাই নয়, দেশের অর্থনীতিকে বেশ বেকায়দায়ও রেখে যাচ্ছেন। প্রতিপক্ষরা এটাকে দেখাচ্ছে সংস্কারবাদী জননীতিবিদদের অদক্ষতাজনিত ব্যর্থতা হিসেবে। বিদায়কালে রুহানির ম্লান ভাবমূর্তি এটাই জানাচ্ছে, প্রধান নির্বাহী হলেও ইরানে প্রেসিডেন্ট পদে থেকে আর্থসামাজিক সংস্কার সাধনে অবদান রাখার সুযোগ ক্ষীণ। ক্ষমতার ভরকেন্দ্র মূলত রাহবার-এ মোয়াজ্জম। আলী খামেনির ওই পদে ইতিমধ্যে ৩০ বছর পেরিয়ে গেছে এবং তিনি বয়সে ৮০ পেরিয়েছেন বেশ আগে। কিন্তু ইরান মানে এখনো তিনিই। যদিও ইরান রাষ্ট্র ভোটের মাধ্যমে এটাও দেখাতে চায়, জনগণই সিদ্ধান্ত নিচ্ছে!সংস্কারবাদীরা নির্বাচন বর্জন করতে চানজেনারেল সোলাইমানি খুনের পর ইরানে যুক্তরাষ্ট্রবিরোধী জনমত এখন ব্যাপক। পাশাপাশি রয়েছে পাশ্চাত্যের দীর্ঘ অবরোধের কষ্ট এবং ইসরায়েলের চোরাগোপ্তা হামলা। এসবের মিলিত ফল হিসেবে দেশটির জনগণের এ মুহূর্তে চরমপন্থার দিকেই পক্ষপাত। মধ্যপন্থী এবং উদারনৈতিক রাজনীতিবিদদের প্রতি জনসমর্থন ৫-১০ বছর আগের তুলনায় অনেক কম। উপরন্তু নির্বাচনী দৌড়ে তাদের শক্তিশালী প্রার্থী নেই। দেশের রাজনীতি ও নীতিনির্ধারণী গুরুত্বপূর্ণ জায়গা অভিভাবক পরিষদ ও বিশেষজ্ঞ পরিষদেও তাঁদের প্রতি সহানুভূতিশীল কেউ নেই। রহস্যময়ভাবে মারা যাওয়ার আগে সর্বশেষ সে রকম ভূমিকায় ছিলেন আকবর হাশেমি রাফসানজানি। এ অবস্থায় সংস্কারবাদী শিবির রাজনৈতিকভাবে সিদ্ধান্তহীনতায় আছে। নির্বাচন বর্জনের ডাক দেওয়ার কথা ভাবছে তাদের বড় অংশ।সম্ভাব্য ফলের তাৎপর্য হবে বহুমুখীজুনের নির্বাচনে জয়-পরাজয়ের আনুষ্ঠানিকতা পেরিয়ে একজন প্রেসিডেন্ট হিসেবে বেরিয়ে আসবেন, সেটাই স্বাভাবিক। দেশটির ‘সর্বোচ্চ নেতা’র নির্বাচনও প্রভাবিত করবে প্রেসিডেন্ট নির্বাচন। পরবর্তী ‘রাহবার’ হিসেবে সম্ভাব্য ব্যক্তি হিসেবে অনুমানের তালিকায় ছিলেন মোজতবা খামেনি এবং এব্রাহিম রায়সি। ৫২ বছর বয়সী মোজতবা খামেনি হলেন বর্তমান সর্বোচ্চ নেতা আলী খামেনির দ্বিতীয় পুত্র। অনেকেই বলছেন, আসন্ন নির্বাচনে আলী খামেনির পছন্দ রায়সি। রায়সি এবার জিতলে যা এখন প্রায় নিশ্চিত, তার অপর মানে দাঁড়াবে, খামেনির পক্ষেÿপুত্রকে দেশের প্রধান অভিভাবক হিসেবে তুলে ধরা সহজ হবে। যদিও ইরানে সর্বোচ্চ নেতা নির্বাচিত করার জন্য ৮৮ সদস্যের বিশেষজ্ঞ পরিষদ বা মজলেস-এ-খবরেগান-এ-রাহবরি আছে, কিন্তু ওই পরিষদের সদস্যদের বাছাইয়েও প্রধান ভূমিকায় থাকে ১২ সদস্যের অভিভাবক পরিষদ। আবার আইনিভাবেই গত তিন যুগে অভিভাবক পরিষদের ১২ সদস্যের নিয়োগে প্রত্যক্ষ এবং পরোক্ষভাবে শেষ সিদ্ধান্ত দিয়েছেন আলী খামেনিই।অভিভাবক কাউন্সিলের ছয়জন সর্বোচ্চ নেতা সরাসরি নিয়োগ দেন। বাকি ছয়জন বিচার বিভাগ ও পার্লামেন্টের যৌথ প্রক্রিয়ায় বাছাই হয়। বিচার বিভাগের প্রধান আবার রাহবারই বাছাই করেন। এভাবে কার্যত পুরো অভিভাবক পরিষদ সর্বোচ্চ নেতার হাতেই বাছাই।ফলে বর্তমান বিশেষজ্ঞ পরিষদ এবং অভিভাবক পরিষদের মাধ্যমে নিজের পছন্দের কাউকে নিজের পদের জন্য রেখে যাওয়া আলী খামেনির জন্য দুরূহ হবে না। নিজের পছন্দ-অপছন্দকে সিদ্ধান্ত আকারে হাজির করতে সর্বোচ্চ নেতার প্রধান হাতিয়ার হিসেবে আছে শক্তিধর বিপ্লবী প্রতিরক্ষা বাহিনী, যেটি সরাসরি তাঁর সিদ্ধান্তই চলে। কর্তৃত্বের এ রকম বহুস্তরের মধ্যেও সর্বোচ্চ নেতা হিসেবে মোজতবা খামেনির একজন প্রতিদ্বন্দ্বী হয়ে উঠতে পারেন বিপ্লবের স্থপতি রুহুল্লাহ খোমেনির নাতি হাসান খোমেনিও। তবে রাজনীতিতে বিস্ময়করভাবে তাঁর পক্ষপাত সংস্কারের দিকে, যা সামরিক আমলাতন্ত্রের জন্য অস্বস্তিকর। এসব বিবেচনায় পাল্লা ভারী হচ্ছে মোজতবা খামেনিরই।ক্ষমতা কাঠামোকে স্পষ্ট করছে নির্বাচনী ব্যবস্থাদেশে-বিদেশে প্রধান আলোচিত রাজনৈতিক পদ হলেও ‘প্রেসিডেন্ট’ ইরানে মোটেই সর্বোচ্চ ক্ষমতার চর্চাকারী নন। যদিও এই পদের পরোক্ষ প্রভাব রাষ্ট্রের সর্বত্রই পড়ে, কিন্তু প্রেসিডেন্ট নির্বাচন ক্ষমতাধর অভিভাবক কাউন্সিলকে সামান্যই প্রভাবিত করবে। প্রেসিডেন্টের কাছে ওই কাউন্সিলের জবাবদিহি করতে হয় না, বরং প্রেসিডেন্টের জবাবদিহি সর্বোচ্চ নেতার কাছে।প্রেসিডেন্ট পদের এই সীমাবদ্ধতার কারণে সংস্কারবাদী কারও পক্ষেÿজনগণের ভোটে প্রেসিডেন্ট হয়েও দেশটির নীতি-আদর্শ-সিদ্ধান্ত পরিবর্তন ঘটানো প্রায় অসম্ভব। আদর্শিক ঐক্য থাকার পরও কেবল প্রশাসনিক কিছু মতভিন্নতার কারণে এবারের নির্বাচনের শুরুতে আহমাদিনেজাদ, লারিজানি প্রমুখের করুণ পরিণতি বিপ্লব-উত্তর ইরানের ক্ষমতা কাঠামোর প্রকৃত ধরনটি খোলামেলাভাবেই প্রকাশ করছে। শাসকেরা যেভাবে দেশ চালাচ্ছেন তাতে ভিন্নমত আছে কেবল সংস্কারবাদীদের নয়, খোদ রক্ষণশীল পরিসরেও। দ্বিতীয় ধারার বিরোধিতা বর্তমান নেতৃত্বের জন্য বেশি বিপজ্জনক। এবারের নির্বাচন সেই বিপদ আরও বাড়াল।নির্বাচনের প্রভাব থাকবে আন্তর্জাতিক পরিসরেইরান ব্যাপক আন্তর্জাতিক গুরুত্ব নিয়ে উপস্থিত থাকা এক দেশ। যদিও দেশটির সামরিক নীতিনির্ধারণে সর্বোচ্চ নেতার সিদ্ধান্তই শেষকথা, কিন্তু নির্বাহী কর্তা হিসেবে প্রেসিডেন্টও আন্তর্জাতিক আলাপ-আলোচনায় গুরুত্ব বহন করেন। নির্বাচনে কট্টরপন্থী হিসেবে পরিচিত এব্রাহিম রায়সি প্রেসিডেন্ট হলে মধ্যপ্রাচ্যে ইরানের ভূরাজনৈতিক সব কলকবজায় তার প্রভাব পড়বে। যুক্তরাষ্ট্রের সঙ্গে দেশটির দর-কষাকষিতেও সেটা চাপ তৈরি করবে। বাইডেন প্রশাসনের মধ্যপ্রাচ্য নীতিতে এ রকম নির্বাচন এবং নির্বাচনী ফল হবে একটা তিক্ত ধাক্কা। কিন্তু এর মধ্য দিয়ে ইরানে সর্বোচ্চ নেতা, প্রেসিডেন্ট এবং দেশটির সামরিক আমলাতন্ত্র এক কাতারে এসে দ্রুত সিদ্ধান্ত নেওয়ার পরিবেশ তৈরি হবে। বিগত সরকারের সময় পররাষ্ট্র মন্ত্রণালয় এবং জেনারেল সোলাইমানির মতো সমরবিদদের মধ্যে নানান বিষয়ে যেসব মতদ্বৈধতা ঘটত, রায়সির বিজয়ে সেটা কমবে।●আলতাফ পারভেজ: ইতিহাস বিষয়ে গবেষক",
   "Meta-Summary": "ইরানের প্রেসিডেন্ট নির্বাচনে আগ্রহ বিশ্ব রাজনীতিতে গুরুত্বপূর্ণ সবার। এবার বড় চমক ছিল, আবারও প্রার্থী হতে চেয়েছিলেন মাহমুদ আহমাদিনেজাদ। "
 },
 "doc_11003" : {
   "Description": "ভারতের প্রধানমন্ত্রী হিসেবে নরেন্দ্র মোদি অষ্টম বছরে পা দিতে চলেছেন। ২০১৪ সালের ২৬ মে দেশের ‘প্রধান সেবক’ হিসেবে যে যাত্রা তিনি শুরু করেছিলেন, কুসুম-কোমল পথ পেরিয়ে সপ্তম বছর থেকে তা বন্ধুর হতে শুরু করেছে। একদিকে মারণব্যাধি কোভিডের প্রাদুর্ভাব, অন্যদিকে অর্থনীতির নিম্নগামিতা ও তীব্র সামাজিক অসন্তোষের মধ্যে প্রধানমন্ত্রী ও তাঁর দলকে এই প্রথমবার চিন্তিত লাগছে। চ্যালেঞ্জ তিনি কাটিয়ে উঠতে পারবেন কি না, এই মুহূর্তে সেটাই আলোচনার কেন্দ্রে।এক বছরের মধ্যে ছবিটা কীভাবে বদলে গেল, ভাবলেই মনে পড়তে বাধ্য সেই অমোঘ আপ্তবাক্য, ‘জগতে পরিবর্তনই একমাত্র চিরন্তন।’ পরিবর্তনের সেই রূপ বিস্ময়কর! যে প্রধানমন্ত্রীর আহ্বানে এক বছর আগে আসমুদ্র হিমাচল থালা-বাসন বাজিয়েছিল, আজ তিনি কটূক্তি ও কটাক্ষের পাত্র! কোভিডে প্রাণ হারানো মানুষজনের কথা বলতে গিয়ে আবেগতাড়িত প্রধানমন্ত্রীকে অপ্রয়োজনীয় ‘কুম্ভীরাশ্রু’ বিসর্জনে শক্তিক্ষয় না করে টিকার জোগানে সচেষ্ট হওয়ার পরামর্শ অবলীলায় দিচ্ছে বিরোধীরা। আরও বিস্ময়ের, প্রধানমন্ত্রীর এত দিনের রক্ষকদের অধিকাংশও নিষ্ক্রিয়। প্রতিবাদের অস্ত্র ভোঁতা।সংসদীয় ভারতের ইতিহাসে নরেন্দ্র মোদি চতুর্থ প্রধানমন্ত্রী, যিনি সপ্তম বছর অতিক্রম করে অষ্টমে পা দিচ্ছেন। কিন্তু কোনো এক অজ্ঞাত কারণে ক্ষমতাভোগের ছয়-সাত বছরের মাথায় মূর্তিমান বিপদ সেজে হাজির হয় কোনো না কোনো সংকট। জওহরলাল নেহরুকে প্রথম রাজনৈতিক ঝড়ের মুখোমুখি দাঁড় করিয়েছিল কেরালার নির্বাচিত কমিউনিস্ট সরকার, ১৯৫৯ সালে। প্রধানমন্ত্রিত্বের সাত বছরের মাথায় সেই সরকারকে বরখাস্ত করেছিলেন নেহরু। তার পর থেকে সংকটের অবিরাম আনাগোনা, যার মোক্ষম ধাক্কাটি এসেছিল ১৯৬২ সালে হিমালয়ের ওপার থেকে। দুর্নীতিসহ নানা কারণে মনমোহন সিংকে বিব্রত হতে হয়েছিল ২০১১ সালে। সেটাও ছিল তাঁর ক্ষমতার সপ্তম বছর। সেই ধাক্কায় ক্রমেই ঘনিয়ে এসেছিল সরকারের অন্তিম দিন। ইন্দিরা গান্ধীর নিয়তি হামাগুড়ি দিয়ে এগিয়েছিল খানিক আগেই। ১৯৭১-এর জয় সত্ত্বেও তিন বছর পরের জরুরি অবস্থা জারি সপ্তম বছরে তাঁকে ক্ষমতাচ্যুত করে। কী আশ্চর্য, নরেন্দ্র মোদিকেও থমকে দিয়েছে সেই সপ্তম বছর! এটা ভারতের রাজনৈতিক নিয়তি কি না কে বলবে?এই প্রথম প্রায় নিঃসাড়ে ও নিরুচ্চারে কটাক্ষপূর্ণ বর্ষপূর্তি উদ্যাপন করতে চলেছে মোদি সরকার। কোভিড যদি তার বড় কারণ হয়, দ্বিতীয় কারণ দেশব্যাপী অশান্তি, অসন্তোষ ও জনবিক্ষোভ। কেন্দ্রীয় তথ্য ও সম্প্রচার মন্ত্রণালয়ের পাক্ষিক মুখপত্র নিউ ইন্ডিয়া সমাচার-এ সাত বছরের সাফল্যের খতিয়ানের মূল নির্যাস ‘নতুন ভারতের উত্থান’ ও ‘নতুন ভারতের নির্মাণ’ বলে চিত্রায়িত। বিস্ময় এটাই, সাফল্যের খতিয়ানে জ্বলজ্বল করছে বিজেপির ‘কোর অ্যাজেন্ডা’। যেমন ‘৪৯২ বছরের প্রতীক্ষার’ অবসান ঘটিয়ে অযোধ্যায় রামমন্দির নির্মাণ। ৭৩ বছর পর সংবিধানের ৩৭০ অনুচ্ছেদ বাতিল করে জম্মু-কাশ্মীরকে ‘ভারতের’ সঙ্গে জোড়া। তিন তালাক নিষিদ্ধ আইন প্রণয়ন।শিখধর্মাবলম্বীদের পাকিস্তানের নানকানা সাহেব এলাকায় যাওয়ার জন্য কারতারপুর ও হিন্দুদের জন্য কাশী বিশ্বনাথ করিডর তৈরি। নতুন সাজে কেদারনাথকে সাজিয়ে তোলা এবং অবশ্যই নাগরিকত্ব সংশোধন আইন। পরবর্তী লক্ষ্যও স্থির, যা কিনা দেশকে এক সুতোয় গাঁথবে, যাতে ‘এক দেশ, এক বিধান, এক নিশান’-এর সঙ্গে ‘এক দল, এক নেতা’ তত্ত্ব প্রতিষ্ঠা পায়।সেই ফিরিস্তিও বেশ লম্বা। যেমন ‘এক দেশ, এক বাজার’, ‘এক দেশ, এক রেশন কার্ড’, ‘এক দেশ, এক বিদ্যুৎ গ্রিড’, ‘এক দেশ, এক গ্যাস গ্রিড’, ‘এক দেশ, এক স্বাস্থ্য পরিষেবা’, ‘এক দেশ, এক পরীক্ষা ব্যবস্থা’, ‘এক দেশ, এক কর’ (ইতিমধ্যেই চালু এবং বিতর্কিত)। মোদি সরকারের কাছে এই সাতটা বছর ‘আত্মনির্ভর ভারতের আয়না’, যার অন্যতম প্রধান নমুনা নতুন সংসদ ভবনের নির্মাণ।সাফল্যের এই সাতকাহন সত্ত্বেও সপ্তম বর্ষপূর্তির সন্ধিক্ষণে প্রধানমন্ত্রী দুশ্চিন্তায়। তার ছাপ তাঁর শরীরী ভাষায় স্পষ্ট। দুশ্চিন্তাগ্রস্ত হওয়ার কারণ একাধিক। বিশ্বাসে তাঁর চিড় ধরেছে। অন্ধ আনুগত্যে বিশ্বাসীরাও প্রশ্ন তুলছেন। দ্বিতীয় কারণ, আন্তর্জাতিক বিশ্বে পদস্খলন। এত দিন যেসব দেশ ও সংবাদপত্র বৈশ্বিক নেতা হিসেবে মোদির ভাবমূর্তি তৈরিতে সহায়ক ছিল, তাদেরই সমালোচনায় আজ তিনি বিদ্ধ। যুক্তরাষ্ট্রের ডেটা ইন্টেলিজেন্স সংস্থা মর্নিং কনসাল্ট গত ২৭ এপ্রিল জানিয়েছে, এই মুহূর্তে মোদির জনপ্রিয়তা ৩৯ শতাংশ, যা ৯ মাস আগে ছিল ৪৬ শতাংশ! প্রায় একই হিসাব দেশি জনমত সমীক্ষা সংস্থা ‘সি ভোটার’-এর। ১১টি ভাষাভাষীর মানুষের অভিমত জেনে তারা বলেছে, এখন মাত্র ৪০ শতাংশ জনতা মোদির কাজে ‘খুব সন্তুষ্ট’, যা এক বছর আগে ছিল ৬৪ শতাংশ। উল্টো দিকে ‘একেবারেই সন্তুষ্ট নন’, এমন মানুষের সংখ্যা ১৫ থেকে বেড়ে হয়েছে ৩২ শতাংশ। মাঝখানের মানুষজনদের অবস্থান দ্রুত বদলাচ্ছে।জনপ্রিয়তায় আচমকা এই ভাটার প্রধান কারণ কোভিড-১৯ নিয়ন্ত্রণে ‘ব্যর্থতা ও প্রতিশ্রুতিভঙ্গ’। সবাইকে বিনা মূল্যে টিকা দেওয়ার কথা বলে প্রধানমন্ত্রীর সরে আসা গরিবদের ক্ষুব্ধ করেছে। কৃষক ক্ষোভ প্রশমন ও মূল্যবৃদ্ধি রোধ করতে না পারার ব্যর্থতাও বড় হয়ে উঠেছে। কর্মসংস্থানের সংকোচন সৃষ্টি করেছে সার্বিক অনিশ্চয়তা। ‘সেন্ট্রাল ভিস্তার’ মতো অনাবশ্যক ক্ষেত্রে অর্থ খরচ থেকেও সরকার পিছিয়ে আসেনি। রাষ্ট্রপতি ভবন থেকে শুরু হয়ে যে রাস্তা ইন্ডিয়া গেট পর্যন্ত চলে গিয়েছে, তার দুধারে অবকাঠামো নির্মাণ সেন্ট্রাল ভিস্তা বলে পরিচিত। ২০ হাজার কোটি রুপির এই প্রকল্পেরই অংশ নতুন সংসদ ভবন নির্মাণ। বিরোধীদের বিন্দুমাত্র গুরুত্ব না দেওয়া, শ্রমিকদের কষ্ট লাঘবে সচেষ্ট না হওয়ার সমালোচনায় তাঁকে বিদ্ধ হতে হচ্ছে। মড়ার উপর খাঁড়ার ঘা পশ্চিমবঙ্গের নির্বাচনী ফল। ধাক্কা এতই প্রবল যে শুনতে হচ্ছে ‘সরকার যেন স্থবির ও জড়ভরতের প্রতিমূর্তি’। সাড়ে ছয় বছরের দর্প ও অহংকার নিমেষে যেন চূর্ণ হওয়ার মুখোমুখি!এই সময় আশা জাগাতে পারত অর্থনীতি। কিন্তু ২০১৬ সাল থেকে যে নিম্নগামিতার শুরু, সেই গতিমুখ প্রধানমন্ত্রী বদলাতে পারেননি।বিশ্বব্যাংকের সাবেক অর্থনীতিবিদ কৌশিক বসু পরিসংখ্যান দিয়ে দেখিয়েছেন, এশিয়ার দেশগুলোর মধ্যে আর্থিক প্রবৃদ্ধির হারে ভারত নিচের সারিতে। প্রতি ১০ লাখের মধ্যে মৃত্যুর হারও ভারতে সবচেয়ে বেশি। আইএমএফের হিসাব দেখাচ্ছে, মাথাপিছু আয়ে ভারতের আগে বাংলাদেশ। বিশ্বে ভারতের স্থান ১৪৮তম! কোভিডের অভিঘাতে মূল্যবৃদ্ধি হয়েছে লাগামহীন। সামাল দেওয়ার কোনো উপায়ের খোঁজ প্রধানমন্ত্রী দিতে পারেননি। রিজার্ভ ব্যাংকের ইঙ্গিত, চলতি আর্থিক বছরেও মূল্যবৃদ্ধির হার ৫ শতাংশের নিচে নামার সম্ভাবনা ক্ষীণ। মোদির সাত বছরের শাসনকালে মূল্যবৃদ্ধির হার এবারই প্রথম ৬ শতাংশ পেরিয়েছে। কোভিড-১৯ পরিস্থিতিতে অর্থনীতির হাল ফেরাতে দরিদ্রদের হাতে টাকা দেওয়ার সুপারিশ না মেনে মোদি বাজেটে বিনিয়োগের যে সিদ্ধান্ত নিলেন, তাতে বাজারের চাহিদা যে বাড়বে না, সে কথা অর্থনীতিবিদেরা তখনই জানিয়েছিলেন। খাদ্য ও জ্বালানির দাম যত বাড়ছে, তত গভীর হচ্ছে প্রধানমন্ত্রীর কপালের ভাঁজ।এত দিন ধরে অনুগত যারা প্রধানমন্ত্রীর হয়ে স্বর চড়িয়েছে, আচমকা তারাও স্তিমিত। বিরোধীরা যাদের ‘গোদি মিডিয়া’ বলে আখ্যায়িত করেছে, সর্বাত্মক এই অধোগমনে তারাও থমকে। যে সামাজিক মাধ্যম ছিল মোদি সরকারের হাতিয়ার, জনমত বিরুদ্ধে দেখে তারাও সচকিত। জনপ্রিয়তা কীভাবে হ্রাস পেয়েছে, তার প্রমাণ ‘মন কি বাত’সহ জাতির প্রতি প্রধানমন্ত্রীর বিভিন্ন ভাষণে অপছন্দের সংখ্যা। ২০২০ সালের সেপ্টেম্বরে ইউটিউবে ‘মন কি বাত’ পছন্দ করেছিলেন ৭৯ হাজার জন, অপছন্দের সংখ্যা ছিল ১০ লাখ! প্রধানমন্ত্রীর নিজস্ব ইউটিউব চ্যানেলে ৩৯ হাজার পছন্দের তুলনায় অপছন্দ ৮৫ হাজার। গত এপ্রিল মাসের সর্বশেষ ‘মন কি বাত’-এর শ্রোতা ছিল মাত্র ৫৫ হাজার! পছন্দ করেছেন ১ হাজার জন, অপছন্দ ৭ হাজার ২০০! এত বছর যে কথা কোনো মুখ্যমন্ত্রী বলতে সাহস করেননি, ঝাড়খন্ডের মুখ্যমন্ত্রী হেমন্ত সোরেন ও পশ্চিমবঙ্গের মমতা বন্দ্যোপাধ্যায় আজ তা প্রকাশ্যে জানাতে দ্বিধা করছেন না। প্রধানমন্ত্রী তাঁদের চোখে ‘স্বৈরতন্ত্রী’! মোদির ‘বাক্রুদ্ধতা’ চিত্রিত হচ্ছে ‘কুম্ভীরাশ্রু’ বা ‘নৌটঙ্কি’ বলে। তীব্র কটাক্ষে রাহুল গান্ধী বলছেন, ‘কুমিরেরা নির্দোষ’!দুর্নীতি দূর করে ‘আচ্ছে দিন’ আনার স্বপ্ন দেখিয়ে মোদি ক্ষমতায় এসেছিলেন। সাত বছর পর আজ সেই স্বপ্ন মরীচিকার মতো দূরেই সরে যায়নি, আর্থসামাজিক ক্ষেত্রে হতাশারও জন্ম দিয়েছে। স্লোগান যত অধরা থেকেছে, ততই জন্ম হয়েছে নতুন নতুন স্লোগানের। ২০১৬ সালে নোট বাতিলের সময় মানুষ বিশ্বাস করেছিল, কালোটাকার উদ্ধার ধনীদের শায়েস্তা করবে। সেই বছর সারা দেশে ১০০টা স্মার্ট সিটি তৈরির প্রস্তাব দেওয়া হয়েছিল। আজও তা প্রস্তাবই রয়ে গেছে। নোট বাতিলের ধাক্কা সামলানোর আগেই চালু করে দেওয়া হয় অভিন্ন পণ্য ও পরিষেবা কর বা জিএসটি। ২০১৭ সালে আবার নতুন স্লোগান দিলেন মোদি ‘নতুন ভারত’ গড়ে কৃষকের আয় দ্বিগুণ করার। সেই কৃষককুল আজ আন্দোলনে। ২০১৯-এর ভোটের আগে ‘সবকা সাথ সবকা বিকাশ’-এর সঙ্গে জোড়া হয় ‘সবকা বিশ্বাস’। কেননা, গোরক্ষা আন্দোলন তত দিনে মুসলমান বিরোধিতার মাত্রাছাড়া রূপ নিয়েছে। দ্বিতীয়বার প্রধানমন্ত্রী হয়ে আগের লক্ষ্য পূরণ না করে মোদি নতুন প্রতিশ্রুতি দিলেন। ‘আত্মনির্ভর ভারত’ ও ‘৫ ট্রিলিয়ন অর্থনীতি’র। আত্মনির্ভরতার প্রতীক হয়ে উঠল সাধারণের সঙ্গে সম্পর্কহীন ‘সেন্ট্রাল ভিস্তা’। করোনাকালে সাত বছর পূর্তিতে হিসাবের খাতা খুলে জনতা এখন এটাই দেখছে, বিনা মূল্যে টিকা পাওয়া তো দূরের কথা, চিকিৎসাহীনতার কথা বললেও বিজেপি রাজ্যে প্রতিবাদীকে কারাগারে নিক্ষিপ্ত হতে হচ্ছে। গত ভোটে মোদির ‘জুমলা’ বা ভাঁওতার প্রচার আজ ছড়িয়ে পড়েছে সর্বত্র। কিল খেয়ে কিল হজমে বাধ্য হচ্ছেন নরেন্দ্র মোদি ও তাঁর দোসর অমিত শাহ। সপ্তম বর্ষপূর্তিতে দুজনেই তাই মৌন।সপ্তম বর্ষপূর্তি প্রধানমন্ত্রী নরেন্দ্র মোদির কাছে নিশ্চিতই বসন্তের সমীরণ নয়। বরং চৈত্রের দারুণ দাহনবেলা। কিন্তু তাঁর শাসনের শেষ অঙ্ক যে আগতপ্রায়, নিশ্চিতভাবে সে কথা বলার সময় এখনো আসেনি। আগামী বছরের গোড়ায় উত্তর প্রদেশের ভোটের ফল তার ইঙ্গিতবাহী হতে পারে। একই সময় ভোট পাঞ্জাব, উত্তরাখন্ড, গোয়া ও মণিপুরে। বছরের শেষে ভোট গুজরাট ও হিমাচল প্রদেশে। কোভিড মোকাবিলায় সার্বিক ব্যর্থতার যে ছবি প্রতিদিন আঁকা হচ্ছে, যে অভিজ্ঞতায় ঋদ্ধ হচ্ছে গ্রামীণ ভারত, তা অব্যাহত থাকলে সাফাই গাওয়ার মতো কিছু পাওয়া মোদির পক্ষে কঠিন।কিন্তু তা সত্ত্বেও তিনি নরেন্দ্র মোদি। লোকসভা ভোটেরও বাকি পাক্কা তিনটি বছর। তা ছাড়া বিপ্রতীপে গ্রহণযোগ্য বিরোধী মুখ এখনো অমিল। যার অভাবে পশ্চিমবঙ্গে তাঁর দল মুখ থুবড়ে পড়েছে, মুখহীনতার সেই কারণ লোকসভা ভোটে বিবেচিত হলে কে বলতে পারে জয়ের হ্যাটট্রিক করে রাষ্ট্রপতি ভবন চত্বরে নির্মিত প্রধানমন্ত্রীর নতুন নিবাসে নরেন্দ্র মোদি উঠে যাবেন না?",
   "Meta-Summary": "ভারতের প্রধানমন্ত্রী হিসেবে নরেন্দ্র মোদি অষ্টম বছরে পা দিতে চলেছেন। একদিকে মারণব্যাধি কোভিডের প্রাদুর্ভাব, অন্যদিকে অর্থনীতির নিম্নগামিতা ও তীব্র সামাজিক অসন্তোষের মধ্যে প্রধানমন্ত্রী ও তাঁর দলকে এই প্রথমবার চিন্তিত লাগছে।"
 },
 "doc_11004" : {
   "Description": "পানির দাম বাড়ানোর যে সিদ্ধান্ত ঢাকা ওয়াসা নিয়েছে, আমি মনে করি, এখনকার বর্তমান পরিস্থিতিতে তা যথাযথ নয়। তার প্রধান কারণ হচ্ছে, এই সময়ে ঢাকা শহরের একটি বিশালসংখ্যক জনগোষ্ঠী আর্থিকভাবে ভীষণ রকমের ক্ষতিগ্রস্ত হয়েছে। কর্মসংস্থানের ক্ষেত্রে, আয়ের ক্ষেত্রে এই শহরের একটি বৃহৎসংখ্যক মানুষের ওপর বড় ধরনের আঘাত এসেছে। সানেমসহ বিভিন্ন প্রতিষ্ঠানের জরিপেও এটা উঠে এসেছে যে মহামারির এই সময়ে অনেক নিম্নবিত্ত পরিবার, এমনকি সাধারণ পরিবারের আয়ও বেশ বড় পরিমাণে কমে গেছে। এ রকম একটি প্রেক্ষাপটে আবাসিক ও বাণিজ্যিক—দুই জায়গাতেই পানির দাম বাড়ানোর সিদ্ধান্ত একেবারেই যৌক্তিক নয়।সবচেয়ে বড় কথা, এ ধরনের একটা গুরুত্বপূর্ণ বিষয়ে দেশের বাইরে বসে ওয়াসার ব্যবস্থাপনা পরিচালক (এমডি) সিদ্ধান্ত দেবেন, তা মোটেই গ্রহণযোগ্য নয়। এটি এমডির পক্ষ থেকে কোনো দায়িত্বশীল আচরণেরও প্রকাশ নয়।করোনা মহামারির এই সময়ে একদিকে যেমন বিভিন্ন আয়ের মানুষ ক্ষতিগ্রস্ত হয়েছে, অন্যদিকে বিভিন্ন শিল্পকারখানা এবং সেবা খাতের প্রতিষ্ঠান, যারা নিয়মিত পানি ব্যবহার করে, তাদের অনেকেই ক্ষতিগ্রস্ত হয়েছে। এখন এই পরিস্থিতিতে পানির দাম বাড়ানোর ফলে যেসব ক্ষতিগ্রস্ত পরিবার ও প্রতিষ্ঠান অর্থনৈতিক পুনরুদ্ধারের প্রক্রিয়ায় আছে এবং ঘুরে দাঁড়ানোর চেষ্টা করছে, তাদের কাছে বিষয়টি বাড়তি বোঝা হিসেবে আসবে।ঢাকা ওয়াসার যুক্তি হচ্ছে, পানির দাম নির্ধারণের ক্ষেত্রে উৎপাদন খরচের সঙ্গে একটা সমন্বয় করা দরকার। এ বিষয়ে আমি মনে করি, সমন্বয়ের যদি বিষয় থেকেও থাকে, সেটা এই মুহূর্তে নয়। কারণ, এখন একটা সংকটকালীন অবস্থা চলছে। এই অবস্থায় কোনোভাবেই কাম্য নয় যে ক্ষতিগ্রস্ত পরিবার এবং ক্ষতিগ্রস্ত অর্থনৈতিক খাতগুলোর ব্যয় আরও বাড়ুক।আমরা পানির উৎপাদন খরচ এবং দামের মধ্যে যে পার্থক্য দেখি, উৎপাদন পর্যায়ে নানা ধরনের প্রাতিষ্ঠানিক দুর্বলতা তার একটা বড় কারণ। নানা ধরনের দুর্নীতি, অব্যবস্থাপনা উৎপাদন খরচকে বাড়িয়ে দেয়। সুতরাং উৎপাদন খরচ কমিয়ে আনার ক্ষেত্রে পানি উৎপাদন ও সরবরাহের ব্যবস্থাপনারও উন্নয়ন দরকার। এর পাশাপাশি পানি সরবরাহের জন্য নেওয়া বৃহৎ প্রকল্পগুলোর দ্রুত বাস্তবায়ন প্রয়োজন। আর তা করা গেলে শহরের বিভিন্ন পরিবার, শিল্পকারখানা এবং সেবা খাতে সুলভে ও যৌক্তিক মূল্যে পানি সরবরাহ করা সম্ভব।এই সময়ে কিন্তু সরকারের পানিসহ অন্যান্য অত্যাবশ্যকীয় খাতে মুনাফা করার দিকে মনোযোগ দেওয়া উচিত নয়। যে বিষয়গুলো নিম্ন ও মধ্যম আয়ের মানুষ এবং বিভিন্ন অর্থনৈতিক কর্মকাণ্ডে থাকা মানুষদের দৈনন্দিন জীবনযাপনের ওপর সরাসরি প্রভাব ফেলে, সেসব ক্ষেত্রে এ মুহূর্তে মূল্য সমন্বয়ের দিকে নজর দেওয়াটা ঠিক হবে না; বরং কীভাবে এই সংকটকালীন অবস্থা থেকে উঠে আসা যায়, কীভাবে এই ক্ষতিগ্রস্ত পরিবার ও খাতগুলোকে সহায়তা দেওয়া যায়, সেদিকে মনোযোগ দেওয়া প্রয়োজন।কোনো ধরনের বাড়তি মূল্য অথবা বাড়তি কর ধার্য না করাটাই আসলে এই মহামারির সময়ে একটি গুরুত্বপূর্ণ সহায়তা হতে পারে। আমি মনে করি, চলতি ও সামনের অর্থবছরের জন্য এই সুযোগটা রাখা দরকার। যখন পরিস্থিতি স্বাভাবিক হয়ে আসবে, করোনার সময় থেকে যখন উত্তরণ ঘটবে, অর্থনৈতিক পুনরুদ্ধারের একটা প্রক্রিয়া আসবে, ক্ষতিগ্রস্ত পরিবারগুলো তাদের কর্মসংস্থান ও আয়ের ক্ষেত্রে একটা স্বাভাবিক অবস্থায় ফিরে যাবে, তখন এই ধরনের মূল্য সমন্বয়ের সুযোগ থাকবে, তার আগে নয়।সেলিম রায়হান: অধ্যাপক, অর্থনীতি বিভাগ, ঢাকা বিশ্ববিদ্যালয়; নির্বাহী পরিচালক, সানেম",
   "Meta-Summary": "পানির দাম বাড়ানোর যে সিদ্ধান্ত ঢাকা ওয়াসা নিয়েছে, আমি মনে করি, এখনকার বর্তমান পরিস্থিতিতে তা যথাযথ নয়।"
 },
 "doc_11005" : {
   "Description": "প্রথম আলো: সাম্প্রতিক আন্দোলনে সাংবাদিকদের বিভিন্ন সংগঠনের নেতারা বলার চেষ্টা করেছেন, প্রশাসনের কিছু কর্মকর্তা সরকার এবং গণমাধ্যমকে মুখোমুখি করার চেষ্টা করছে। অথচ শক্তিশালী রাজনৈতিক সরকার দেশ চালাচ্ছে। এরপরও এই পরিস্থিতি কীভাবে তৈরি হচ্ছে?ইকবাল সোবহান চৌধুরী: রাজনৈতিক সরকারের ভেতরেও দুষ্ট চক্র থাকে। যারা সুযোগ পেলেই নিজেদের অ্যাজেন্ডা বাস্তবায়নের চেষ্টা করে। তবে এই চক্রের অপকর্মের দায়দায়িত্ব সরকারের ওপর এসে পড়ে। দুর্নীতিবাজ ও ক্ষমতার অপব্যবহারকারী কর্মকর্তারা নিজেদের স্বার্থে ইস্যু বা ঘটনা তৈরি করে সরকারকে বিপদে ফেলার চেষ্টা করে। আবার সরকারের ভেতরে থাকা রাজনৈতিক কোনো গোষ্ঠী বা ভিন্নমত পোষণকারীরাও নানা ঘটনা তৈরি করে সরকারের ক্ষতি করে। সাংবাদিক রোজিনা ইসলাম স্বাস্থ্য মন্ত্রণালয়ের অনিয়ম–দুর্নীতি নিয়ে বেশ কিছু প্রতিবেদন করেছেন। ফলে ওই মন্ত্রণালয়ের অনেকে তাঁর ওপর ক্ষুব্ধ ছিলেন। তাঁকে ফাঁদে ফেলা হয়েছে বলেই মনে করি। হয়তো ফাঁদ পেতে প্রতিহিংসা চরিতার্থ করতে চেয়েছিলেন তাঁরা। রাজনৈতিক সরকারের ইচ্ছায় রোজিনা ইস্যু তৈরি হয়নি। মন্ত্রণালয়ের দুর্নীতিবাজ চক্র কাজটি করেছে। তারাই অভিযোগকারী, তারাই ঘটনার সাক্ষী, তারাই বাদী। রাজনৈতিক ইচ্ছায় হলে রাষ্ট্রপক্ষ তাঁর জামিনের বিরোধিতা করত। সরকার খুব সূক্ষ্মভাবে ‘ইগো’ না নিয়ে তাঁর জামিনের বিষয়ে পদক্ষেপ নিয়েছে। সরকার কখনো বলেনি, স্বাস্থ্য মন্ত্রণালয়ের বিরুদ্ধে কিছু লেখা যাবে না। আবার স্বাস্থ্য মন্ত্রণালয়ের অনিয়ম–দুর্নীতির প্রতিবেদন করার ক্ষেত্রে সরকার কখনো বাধা দেয়নি।প্রথম আলো: সাংবাদিককে কারাগারে পাঠাতে শত বছরের পুরোনো অফিশিয়াল সিক্রেটস অ্যাক্টের প্রয়োগও এবার দেখা গেল। এর ফলে আইনগত বিধিনিষেধ আরোপ করে সরকার অনুসন্ধানী সাংবাদিকতাকে দমিয়ে রাখতে চাচ্ছে, এ রকম কোনো ধারণা তৈরি হলো কি না।ইকবাল সোবহান চৌধুরী: সরকারের অনুমতি নিয়ে মামলাটি করা হয়েছিল কি না জানি না। মামলাটি করে স্বাস্থ্য মন্ত্রণালয় নিজেদের দায়দায়িত্বের মধ্যে নিয়ে গেছে এবং সরকারকে বিব্রত করেছে। বাংলাদেশ সৃষ্টির পর কারও বিরুদ্ধে এই আইনে মামলা হয়েছে কি না জানি না। সাংবাদিকতা কোনো গুপ্তচরবৃত্তি নয়। রোজিনা ইসলাম গুপ্তচরবৃত্তির কিছু করেননি। স্বাস্থ্য মন্ত্রণালয়ের তথ্য গোপনীয় কোনো তথ্য নয়। আর গোপন কোনো তথ্যের নথি টেবিলের ওপর পড়ে থাকবে কেন? মন্ত্রণালয় রোজিনা ইসলামের সঙ্গে যা করেছে, সেটি অন্যায়। কোন আইনে সেখানকার কর্মকর্তারা তাঁর মুঠোফোন জব্দ করেছেন? বেআইনিভাবে তাঁর ছবি–ভিডিও যাঁরা করেছেন এবং বিভিন্ন সামাজিক মাধ্যমে ছড়িয়ে দিয়েছেন, তাঁদের বিরুদ্ধে মামলা হওয়া উচিত।প্রথম আলো: নানা মহলের আপত্তির পরও সরকার ডিজিটাল নিরাপত্তা আইন সংশোধন করেনি। এই আইনের কারণে একধরনের ভয়ের পরিবেশ তৈরি হয়েছে। এটি সাংবাদিক ও গণমাধ্যমকে চাপে রাখার সরকারি কৌশল কি না।ইকবাল সোবহান চৌধুরী: সাংবাদিকতা সব দেশেই ঝুঁকিপূর্ণ। আবার এটাও বাস্তবতা, সাংবাদিকেরা এর মধ্যেও দায়িত্ব পালন করে যাচ্ছেন। গণমাধ্যমের কাজ সব সময় সত্য প্রকাশ করা। অনিয়ম–দুর্নীতির খবর তুলে ধরা। আইন করে বিধিনিষেধ আরোপ করে দুর্নীতির খবর প্রচার বন্ধ করা যায় না। সাংবাদিকেরা ঝুঁকি নিয়েই অনুসন্ধান করেন। তাঁদের প্রতিবেদনে যে সত্য বের হয়ে আসে, তাতে মানুষ উপকৃত হয়। সরকারও সঠিক অবস্থা সম্পর্কে জানতে পারে, ব্যবস্থা নিতে পারে। ডিজিটাল আইনের অপব্যবহার হচ্ছে। মামলা, গ্রেপ্তার করে বিচারের আগেই নানাভাবে হয়রানি করা হচ্ছে সাংবাদিকদের। এই আইন সংশোধন হওয়া দরকার। মানহানির মামলায় যেভাবে সাংবাদিকদের সুরক্ষা দেওয়ার বিধান রাখা হয়েছে, ডিজিটাল আইনেও সে সুরক্ষা দিতে হবে। সাংবাদিকদের বিরুদ্ধে এই আইনে মামলা হলে গ্রেপ্তারের আগে সমন দেওয়ার বিধান যুক্ত করতে হবে। আর গ্রেপ্তার করতে হলে পুলিশের আইজি বা স্বরাষ্ট্র মন্ত্রণালয়ের লিখিত অনুমোদনের বিধান যুক্ত করতে হবে।প্রথম আলো: ক্ষমতাবান ও আমলারা সাংবাদিকতার প্রতি একধরনের বৈরী মনোভাব পোষণ করেন। সাম্প্রতিক সময়ে সাংবাদিক নির্যাতনের বিভিন্ন ঘটনায় কি তারই প্রতিফলন দেখা যাচ্ছে?ইকবাল সোবহান চৌধুরী: সব সময় ক্ষমতায় যারা থাকে, তারা সাংবাদিকদের ‘দায়িত্বশীল’ হতে বলে। আর বিরোধী দলে যারা থাকে, তারা বলে ‘সাহসী’ হতে। যারা ক্ষমতায় থাকে, তাদের অনিয়ম–দুর্নীতির খবরই গণমাধ্যমে বেশি প্রচারিত হয়। স্বাভাবিকভাবেই দুর্নীতিবাজ কর্মকর্তারা সাংবাদিকদের ‘শত্রু’ মনে করেন। তাঁরা সুযোগ খোঁজেন সাংবাদিকদের ঘায়েল করার জন্য। আর শুধু সরকারি কর্মকর্তারাই নন, বড় বড় ব্যবসায়ী গোষ্ঠীও তাদের স্বার্থের বিরুদ্ধে কিছু লিখলে সাংবাদিকদের ওপর চাপ তৈরি করে। সাংবাদিকেরা ঐক্যবদ্ধ না থাকায় বিভিন্ন গোষ্ঠী সুযোগ নিচ্ছে। এই অবস্থার অবসানের জন্য সাংবাদিকদের ঐক্য দরকার। বাধা এলেও নীতি–নৈতিকতা মেনে বস্তুনিষ্ঠ, দায়িত্বশীল সাংবাদিকতা করে যেতে হবে।",
   "Meta-Summary": "গণমাধ্যম কতটা স্বাধীনভাবে কাজ করতে পারছে? রাষ্ট্রের নানা আইন অনুসন্ধানী সাংবাদিকতাকে দমিয়ে রাখতে ব্যবহার করা হচ্ছে কি না, এসব প্রশ্ন উঠেছে সাংবাদিকদের বিভিন্ন সংগঠনের সাম্প্রতিক আন্দোলনে। "
 },
 "doc_11006" : {
   "Description": "প্রথম আলো: সংবিধান নিশ্চয়তা দেওয়ার পরও মতপ্রকাশ ও স্বাধীন সাংবাদিকতা নিশ্চিত করতে সরকারের মধ্যে বাধা আসলে কারা?মসিউর রহমান: সরকার নীতিগতভাবে সাংবাদিকবান্ধব। তবে এর পরও বহু ঘটনা ঘটছে বিভিন্ন জায়গায়, যেখানে দেখা যাচ্ছে সরকারি দলের লোকেরাই সাংবাদিকদের বিরুদ্ধে মামলা বেশি করছেন। স্বাধীনভাবে মতপ্রকাশ করায় বা অনিয়ম-দুর্নীতি নিয়ে প্রতিবেদন করার কারণে সরকার নির্দেশ দিয়ে এসব মামলা করাচ্ছে, এমনটা মনে করি না। তবে এটি বলা যায়, স্থানীয় পর্যায়ে সাংবাদিকদের ওপর নির্যাতন-নিপীড়নের যেসব ঘটনা ঘটছে বা মামলা হচ্ছে, তার ওপর সরকার নিয়ন্ত্রণ রাখতে পারেনি। সাংবাদিকদের ওপর ডিজিটাল নিরাপত্তা আইনের অপপ্রয়োগ বন্ধেও সরকার কার্যত কোনো ব্যবস্থা নিতে পারেনি। ফলে সরকার সাংবাদিকদের অধিকার রক্ষার কথা বললেও এটি অনেক ক্ষেত্রে শুধু ‘মুখের কথা’ হয়ে উঠছে।প্রথম আলো: সাংবাদিকদের বিভিন্ন সংগঠনের সাম্প্রতিক আন্দোলনে ‘সাংবাদিকতার জন্য অশনিসংকেত’, ‘অনুসন্ধানী সাংবাদিকতার মেরুদণ্ড ভাঙার চেষ্টা’, ‘গণমাধ্যমের স্বাধীনতা হুমকির মুখে’—এই তিন বিষয় বারবার এসেছে। এমন পরিস্থিতি তৈরি হওয়ার কারণ কী বলে মনে করেন?মসিউর রহমান: প্রথমেই বলতে চাই, প্রশাসনের সর্বোচ্চ স্তর সচিবালয়ের মতো জায়গায় একজন জ্যেষ্ঠ সাংবাদিককে আটকে রেখে নির্যাতনের ঘটনা অনাকাঙ্ক্ষিত। রোজিনা ইসলামের সঙ্গে যে আচরণ করা হয়েছে, এ রকম ঘটনা এর আগেও বিভিন্ন জায়গায় ঘটেছে। এমনিতেই বিভিন্ন ধরনের বাধা পেরিয়ে একজন সাংবাদিককে প্রয়োজনীয় তথ্য ও নথি সংগ্রহ করতে হয়। কাজ করতে গিয়ে কখনো কখনো সাংবাদিকের জীবন ও পেশা—দুটোই হুমকির মুখে পড়ে। এখন দেখা যাচ্ছে নির্যাতনের পর শত বছরের পুরোনো অফিশিয়াল সিক্রেটস অ্যাক্টের অধীনে মামলা দিয়ে সাংবাদিককে কারাগারে পাঠানো হচ্ছে। এর প্রভাব সাংবাদিকতার ওপর পড়বেই। আগে কেউ সেভাবে বিবেচনায় না নিলেও এটি এখন স্পষ্ট বোঝা যাচ্ছে, অফিশিয়াল সিক্রেটস অ্যাক্ট সাংবাদিকতার জন্য কতটা ঝুঁকিপূর্ণ। এই অবস্থায় সাংবাদিকদের সুরক্ষার জন্য আইন থাকা জরুরি। একই সঙ্গে গণমাধ্যমকর্মী আইনও করতে হবে।প্রথম আলো: সুশাসনের অভাব, গণতান্ত্রিক চর্চায় ঘাটতির কারণেও কি গণমাধ্যমের স্বাধীনতা হুমকির মুখে পড়েছে?মসিউর রহমান: যখন যারা রাষ্ট্রক্ষমতায় থাকে, তারা নিজেদের মতো করে সুশাসনের বিষয়টি ব্যাখ্যা করে। আবার এটাও দেখা যায়, ক্ষমতাসীনদের অনেকেই সাংবাদিকদের প্রতি বৈরী মনোভাব পোষণ করেন। এর কারণ, ক্ষমতার দাপট দেখিয়ে যাঁরা অনিয়ম-দুর্নীতি করেন, সাংবাদিকেরা সেটি জনগণের সামনে তুলে ধরেন। সাংবাদিকদের লেখার মাধ্যমে সুশাসনের অনুপস্থিতির বিষয়টি প্রকাশ পায়। সরকারের ভুলত্রুটি তুলে ধরলেও অনেকে ক্ষুব্ধ হন। তাঁরা তখন সাংবাদিকদের ওপর চাপ তৈরি করতে চান। এর প্রভাব গণমাধ্যমের স্বাধীনতার ওপর পড়ে।প্রথম আলো: সাংবাদিক রোজিনা ইসলামকে নির্যাতনের ঘটনার বিভিন্ন ভিডিও, এমনকি ব্যক্তিগত ফোনালাপ ফাঁস করে একধরনের বিভ্রান্তি তৈরির অপচেষ্টা চলছে বলে মনে করেন কি? এমনকি স্বাস্থ্য মন্ত্রণালয়ের অফিশিয়াল ফেসবুক থেকেই তাঁর বিরুদ্ধে নানা অসত্য ও বিভ্রান্তিকর তথ্য ছড়ানো হচ্ছে। কী বলবেন?মসিউর রহমান: স্বাস্থ্য মন্ত্রণালয় এতটাই দুর্নীতিতে নিমজ্জিত হয়ে পড়েছে যে কোনটি ঠিক আর কোনটি ঠিক নয়, সেটিও সেখানকার কর্মকর্তারা হয়তো বুঝতে পারছেন না। জনগণের করের টাকায় পরিচালিত একটি মন্ত্রণালয় কী করে রোজিনা ইসলামের বিরুদ্ধে ভুল, অসত্য, খণ্ডিত ও বিকৃত তথ্য দিয়ে বিজ্ঞাপন প্রচার করে, সেটি বিস্ময়কর। আর এখন ফেসবুকে তারা ব্যক্তিস্বার্থে রাষ্ট্রীয় ক্ষমতাকে ব্যবহার করে অপপ্রচার চালাচ্ছে। আরও দুঃখের বিষয় হচ্ছে, সরকারের দায়িত্বশীল কিছু ব্যক্তিও ফেসবুকে খণ্ডিত ভিডিও ও বক্তব্য প্রচার করছেন। এটি স্পষ্টভাবেই আইনের লঙ্ঘন। রাষ্ট্রের টাকা ব্যবহার করে স্বাস্থ্য মন্ত্রণালয়ের যেসব কর্মকর্তা অফিশিয়াল ফেসবুকসহ ডিজিটাল প্ল্যাটফর্মে অপপ্রচার চালাচ্ছেন, তাঁদের বিরুদ্ধে সরকার বাদী মামলা হওয়া উচিত।প্রথম আলো: রোজিনা ইসলামকে আটকে রেখে নির্যাতন করাসহ সাম্প্রতিক বিভিন্ন ঘটনায় দেখা যাচ্ছে, ক্ষমতাবানেরা সাংবাদিকদের প্রতি একধরনের আক্রোশমূলক মনোভাব পোষণ করেন, এর কারণ কী?মসিউর রহমান: কিছু অসৎ, দুর্নীতিবাজ কর্মকর্তা মনে করেন সাংবাদিকেরাই তাঁদের কাজের ক্ষেত্রে একমাত্র বাধা। অনিয়ম-দুর্নীতি করলেও যাতে জবাবদিহির মুখে পড়তে না হয়, সে জন্য কিছু আমলা নিজেদের স্বার্থে রাষ্ট্রের অন্যান্য ক্ষমতাকে কার্যত অকার্যকর করে রেখেছেন। তাঁরা মনে করেন, সাংবাদিকদের কণ্ঠ রোধ করতে পারলে অপকর্ম করেও পার পাওয়া যাবে। ফলে তাঁদের আক্রোশের শিকার হচ্ছেন সাংবাদিকেরা। রোজিনা ইসলামের ঘটনায় বিষয়টি আবার সামনে এসেছে। অথচ সরকারের নৈতিক অবস্থান হচ্ছে দুর্নীতির বিরুদ্ধে ‘জিরো টলারেন্স’ (শূন্য সহিষ্ণুতা) দেখানো। সত্যিকার অর্থে দুর্নীতিমুক্ত বাংলাদেশ গড়ে চাইলে সরকারের উচিত হবে আইনি বিধিনিষেধ আরোপ নয়, বরং অনুসন্ধানী সাংবাদিকতার জন্য পরিবেশ সৃষ্টি করা।",
   "Meta-Summary": "গণমাধ্যম কতটা স্বাধীনভাবে কাজ করতে পারছে? রাষ্ট্রের নানা আইন অনুসন্ধানী সাংবাদিকতাকে দমিয়ে রাখতে ব্যবহার করা হচ্ছে কি না, এসব প্রশ্ন উঠেছে সাংবাদিকদের বিভিন্ন সংগঠনের সাম্প্রতিক আন্দোলনে।"
 },
 "doc_11007" : {
   "Description": "নিজের জন্মভূমিকে ধনধান্য পুষ্পভরা বসুন্ধরা হিসেবে কল্পনা করেছিলেন দ্বিজেন্দ্রলাল রায়। এ দেশের প্রকৃতির ভান্ডারের বিবিধ রত্নে উল্লসিত হয়েছিলেন কবি মাইকেল মধুসূদন দত্ত। প্রকৃতির সঙ্গে নিবিড়তায় গড়ে উঠেছে জীবন ও জনপদ। খাদ্য, বস্ত্র, বাসস্থান, ওষুধ, খাওয়ার পানি, জ্বালানি, দৈব-দুর্বিপাকে আশ্রয় হিসেবে মানুষ প্রকৃতির ওপরই নির্ভর করে চলেছে। আবার প্রকৃতিকে লোকজ ও সহজাত কায়দায় লালন ও পালন করেছে।প্রকৃতি থেকে সংগ্রহ করা মাছ বিশ্বের প্রায় ৩০০ কোটি মানুষের প্রাণিজ আমিষের ২০ শতাংশ পূরণ করছে। ৮০ শতাংশেরও বেশি খাদ্য আসে গাছপালা থেকে। উন্নয়নশীল দেশগুলোর গ্রামাঞ্চলে বসবাসরত ৮০ শতাংশ মানুষ প্রাথমিক স্বাস্থ্যসেবার জন্য বনজ ওষুধের ওপর নির্ভরশীল। অন্যদিকে মানুষের কর্মকাণ্ডের কারণে স্থলজ পরিবেশের তিন-চতুর্থাংশ এবং সামুদ্রিক পরিবেশের প্রায় ৬৬ শতাংশে উল্লেখযোগ্যভাবে পরিবর্তন হয়েছে। ফলে বিশ্বে প্রায় ১০ লাখ প্রাণী ও উদ্ভিদ প্রজাতি এখন বিলুপ্তির হুমকিতে।বিশ্বব্যাপী জীববৈচিত্র্যের ধ্বংস সাধন, জলবায়ু পরিবর্তন ও কোভিড-১৯ অতিমারির মতো নতুন রোগ মোকাবিলায় বিশ্ব জীববৈচিত্র্য দিবসটির গতবারের প্রতিপাদ্য ছিল—‘প্রকৃতিতেই রয়েছে আমাদের সমাধান’। তারই ধারাবাহিকতায় এবারের প্রতিপাদ্য ছিল ‘আমরাও সমাধানের অংশ’। এবারের প্রতিপাদ্যও বাংলাদেশের মানুষের সহজিয়া ও লোকজ কায়দায় প্রকৃতি এবং জীববৈচিত্র্য রক্ষায় অনাদিকালের প্রচেষ্টার অনুরণন। দেখা যাক কীভাবে প্রকৃতি মানুষকে রক্ষা করে চলেছে এবং বিপরীতে মানুষ প্রকৃতিকে রক্ষা করছে না ধ্বংস করছে! এককভাবে সুন্দরবন বিশ্বের সবচেয়ে বড় ভাসমান ম্যানগ্রোভ বা শ্বাসমূলীয় বন। একই সঙ্গে বন, জলাভূমি, সামুদ্রিক ও উপকূলীয় বাস্তুতন্ত্রের সমন্বয়ে গঠিত বন পৃথিবীতে বিরল। বঙ্গোপসাগরের উপকূলে সুন্দরবনের অবস্থান ভয়ংকর ঘূর্ণিঝড়গুলোর তীব্রতা অনেকাংশে কমিয়ে দেওয়ায় ক্ষয়ক্ষতির পরিমাণ অনেক কমে যায়। জলবায়ু পরিবর্তনে সৃষ্ট ঘন ঘন প্রাকৃতিক দুর্যোগের বিরুদ্ধে সুন্দরবন একটি ঢাল। বাংলাদেশ অংশের বঙ্গোপসাগর চোঙার (ফানেল) মতো হওয়ায় ঘূর্ণিঝড়ের তীব্রতা ঢের বেশি। তীব্র বাতাস সাগরের পানিকে ঠেলতে থাকে, ফুঁসে ওঠা পানি চোঙা বরাবর তীব্র বেগে উপকূলে আঘাত হানে। আবহাওয়াবিষয়ক আন্তর্জাতিক সংস্থা ‘ওয়েদার আন্ডারগ্রাউন্ড’-এর তথ্য অনুসারে বিশ্বের ৩৫টি সবচেয়ে ভয়ংকর ঘূর্ণিঝড়ের মধ্যে ২৬টিই বঙ্গোপসাগরে সৃষ্ট।মানবসৃষ্ট চাপ, জলবায়ু পরিবর্তন এবং প্রাকৃতিক দুর্যোগের কারণে সুন্দরবনের বাস্তুতন্ত্র ও জীববৈচিত্র্য মারাত্মক হুমকির সম্মুখীন। আন্তদেশীয় নদীতে উজানের দেশ কর্তৃক বাঁধ নির্মাণের কারণে ভাটির নদীগুলোয় পানিপ্রবাহ কমে পলি জমেছে এবং নদী ভরাট হয়ে পড়ছে। পলি জমে সুন্দরবনের ভূমির (ফরেস্ট ফ্লোর) উচ্চতা দেড় থেকে ২ ফুট বেড়ে যাওয়ায় জোয়ারের পানি ঢুকতে পারছে না। শ্বাসমূলের স্বাভাবিক শ্বাসপ্রশ্বাস ও বংশবিস্তার ব্যাহত হচ্ছে। অন্যদিকে উঁচু হওয়া অঞ্চলে পরিবেশের জন্য ক্ষতিকর বিভিন্ন প্রজাতির গাছ বাড়ছে। জোয়ারের পানি আসতে না পারায় পাতা ও গুল্মের পচন হচ্ছে না। তা শুকিয়ে প্রায় প্রতিবছরই অগ্নিকাণ্ড ঘটছে। গত দুই দশকে আগুন লেগেছে প্রায় ২৪ বার এবং অন্তত ৮২ একর বনভূমির গাছপালা পুড়েছে। উজানে দেওয়া ফারাক্কাসহ অন্যান্য বাঁধের কারণে মিঠাপানি কমে গিয়ে পানির লবণাক্ততা বেড়ে যাচ্ছে। সমুদ্রপৃষ্ঠের উচ্চতা বেড়ে যাওয়ায় বনে লবণাক্ত পানির প্রবেশ বেড়েছে। বাণিজ্যিকভাবে চিংড়ি চাষের কারণে মাটিতে লবণাক্ততার আগ্রাসনে সুন্দরীর মতো কম লবণসহিষ্ণু গাছ মরতে বসেছে। এ ছাড়া উদাহরণস্বরূপ, স্থানীয় জেলেরা জানিয়েছেন, পটুয়াখালীর গলাচিপায় সম্প্রতি শ্বাসমূলীয় ছয়টি বনে কমপক্ষে ২০টি খালে বাঁধ ও কীটনাশক ছিটিয়ে অবৈধ মাছ শিকার চলছে। বাঁধ দেওয়ায় জোয়ার-ভাটার স্বাভাবিকতা বিনষ্ট হচ্ছে। শ্বাসমূলীয় বনে পানিপ্রবাহ না থাকলে গাছও প্রাকৃতিকভাবে বেড়ে উঠতে পারে না। একইভাবে কীটনাশকমিশ্রিত পানি ভাটার টানে নদীর দিকে যাওয়ায় মাছও ক্ষতিগ্রস্ত হয়। বনে পরিবেশগত দিক থেকে সংকটজনক এলাকার মধ্যে বাণিজ্যিক ও ‘উন্নয়ন’ কর্মকাণ্ড বাড়ায় জীববৈচিত্র্য ও বাস্তুসংস্থান নষ্ট হচ্ছে।উদাহরণস্বরূপ, রামপাল কয়লাভিত্তিক প্রকল্প এলাকায় মাত্র সাত বছরে প্রায় সাড়ে তিন হাজার একর সবুজ জমি বালু দিয়ে ভরাট করে ধূসর ভূমিতে পরিণত করা হয়েছে। গত চার বছরে ছয়টি ঘটনায় সুন্দরবনের নদ-নদীতে প্রায় ৩ হাজার ৫০০ মেট্রিক টন কয়লা ডুবেছে। কয়লার রাসায়নিক উপাদান নদীর পানিকে বিষাক্ত করে পরিবেশের ও বনজীবীদের জীবিকা মারাত্মক হুমকিতে ফেলছে।বিপরীতে বনজ সম্পদ আহরণে নির্দিষ্ট লোকজ ও ঐতিহ্যগত জ্ঞান ব্যবহারের মাধ্যমে বনজীবীরা সুন্দরবনের জীববৈচিত্র্য রক্ষায় গুরুত্বপূর্ণ অবদান রাখছে। যেমন, সুন্দরবনের মৌয়ালরা এপ্রিল, মে ও জুন মাসে মৌচাকের একটি নির্দিষ্ট অংশ (প্রায় দুই-তৃতীয়াংশ) কেটে বাকি অংশ পরবর্তী প্রজননের জন্য রেখে দেন। ধাতব সরঞ্জাম ব্যবহার না করে হাত দিয়ে এবং আগুন না লাগিয়ে শুধু শুকনো পাতা দিয়ে ধোঁয়া তৈরি করায় অল্পবয়স্ক মৌমাছি মারা যায় না এবং মৌচাকটি পুনরায় ব্যবহার করা যায়।কৃষক, জেলেসহ অগণিত মানুষ জলজ সম্পদের ওপর নির্ভরশীল। নদীকে কেন্দ্র করে ব্যবসা-বাণিজ্য গড়ে উঠেছে। খুব কম দেশেই ২৪ হাজার কিলোমিটার দীর্ঘ নদী বয়ে গেছে। এ ছাড়া হাওর, বাঁওড়, বিল ও ঝিল নিয়ে মোট ৩৭৩টি জলাভূমির আয়তন ৮ লাখ ৫৮ হাজার ৪৬০ হেক্টর।বর্তমানে মুক্ত জলাশয়—যেমন নদী-খালে মাছ আহরণ মোট উৎপাদিত মাছের এক-চতুর্থাংশে নেমেছে। গত প্রায় এক দশকে হাওর অঞ্চলের ১৪০ প্রজাতির মাছের মধ্যে প্রায় ৬২ প্রজাতি বিলুপ্তির পথে। এর মধ্যে সুস্বাদু পাঙাশ, সরপুঁটি, রিঠা, মহাশোল, একথুটি, বামোশ, বাঘাড়, পিপলা, তিলা শোল, ঘাউড়া, বাচা, বাটা, কালিয়া, ঘইন্যা, শাল বাইম, কুমিরের খিল, গুইজ্জা, চিতল, নান্দিনা, ঘোড়া মুইখ্যা, রানি, চাকা, গজার, কাশ খাউড়া, কালাবাটা, নেফতানি, ডানকুনি, ঢেলা, বিষতারা, শিলং, গুজি আইড়, ছেপ চেলা ও রায়েক, কানি পাবদা, মধু পাবদা, পাবদা প্রধান।ক্ষমতাশালীদের নদী ও জলাভূমি দখল অব্যাহত রয়েছে। জাতীয় নদী রক্ষা কমিশনের প্রতিবেদন অনুযায়ী, দেশের ৭৭০টি নদীর জমি দখল করেছে ৫৭ হাজার ৩৯০ ব্যক্তি এবং প্রতিষ্ঠান। প্রাকৃতিক জলাধারে সরকারের অপরিকল্পিত বাঁধ নির্মাণ ও ভরাটে এবং ‘উন্নয়ন’ প্রকল্পের ফলে নদীপথ পরিবর্তিত হচ্ছে। অনেক নদীর প্রবাহ কমে গিয়ে বাস্তুসংস্থানের জীববৈচিত্র্য ও মানুষের জীবনযাত্রার ভারসাম্য নষ্ট হচ্ছে।বেশির ভাগ নদী ও জলাভূমি সুরক্ষিত নয়। নদী ও জলাভূমিগুলো সংরক্ষণ করলে বাস্তুসংস্থানের ইতিবাচক পরিবর্তন সম্ভব। উদাহরণস্বরূপ, মা ইলিশ সংরক্ষণে সরকার ছয়টি অভয়াশ্রম ঘোষণা করেছে। সাম্প্রতিক বছরগুলোতে ইলিশের উৎপাদন অনেক বেড়েছে। অন্যান্য বাস্তুসংস্থান সংরক্ষণ বা অভয়াশ্রম গড়ে তোলা গেলে বিভিন্ন মাছের উৎপাদনও বাড়বে। নিশ্চিত হবে অগণিত মানুষের জীবিকা।বঙ্গোপসাগরে ১ লাখ ১৮ হাজার ৮১৩ বর্গকিলোমিটারের বেশি রাষ্ট্রীয় বা টেরিটোরিয়াল সমুদ্র, ২০০ নটিক্যাল মাইল একচ্ছত্র অর্থনৈতিক অঞ্চল এবং চট্টগ্রাম উপকূল থেকে ৩৫৪ নটিক্যাল মাইল পর্যন্ত মহীসোপানের তলদেশ পর্যন্ত বাংলাদেশের সমুদ্রসীমানা।এ বিশাল নীল জলরাশিতে তেল, গ্যাস, বিভিন্ন খনিজ সম্পদসহ বিচিত্র সামুদ্রিক প্রাণিজ ও অপ্রাণিজ সম্পদ রয়েছে। দেশের স্থলভাগে যে পরিমাণ সম্পদ বিদ্যমান, তার প্রায় সমপরিমাণ (৮১ শতাংশ) সম্পদ রয়েছে সমুদ্রের তলদেশে। এখানে প্রায় ৫০০ প্রজাতির মাছ, ২০ প্রজাতির কাঁকড়া, ৩৬ প্রজাতির চিংড়ি, ৩০০ প্রজাতির শামুক-ঝিনুক পাওয়া যায়। বঙ্গোপসাগরের সংরক্ষিত অঞ্চল সোয়াচ অব নো গ্রাউন্ডে নানা জাতের মাছের পাশাপাশি আছে বিশাল তিমি, ডলফিন, হাঙর, কচ্ছপ আর বিরল প্রজাতির জলজ প্রাণী।কিন্তু অনিয়ন্ত্রিতভাবে প্লাস্টিক বর্জ্য নির্গমন, অবৈধ ও অপরিকল্পিত সম্পদ আহরণ এবং বিভিন্ন ‘উন্নয়ন’ কর্মকাণ্ডে বঙ্গোপসাগরের বাস্তুসংস্থানও হুমকিতে।বঙ্গোপসাগর এ অঞ্চলের জাতিগোষ্ঠীর জন্য অপার সম্ভাবনার দুয়ার খুলেছে। তেমনি নতুন অস্থিরতা ও আশঙ্কাও দেখা দিয়েছে। বাংলাদেশকে নেতৃত্ব দিয়ে বঙ্গোপসাগরের বিপুল সম্পদের সুফল কাজে লাগাতে হলে এ অঞ্চলটিকে ঘিরে টেকসই, সবুজ, পরিবেশবান্ধব উন্নয়ন কৌশলের আলোকে এগোতে হবে। দ্বন্দ্ব-সংঘাত নিরসনে বহুপক্ষীয় শান্তিপূর্ণ পথে যেতে হবে।বন স্বাস্থ্যকর বাতাস, পুষ্টিকর খাবার, পরিষ্কার পানি, বিনোদন ইত্যাদির উৎস। উন্নত দেশগুলোতে ওষুধের ২৫ শতাংশ উদ্ভিদ থেকে আসে। আর উন্নয়নশীল দেশগুলোতে এই অবদান ৮০ শতাংশের বেশি। বন থেকে বিশ্বব্যাপী ৮৬ কোটিরও বেশি মানুষের কাজের ব্যবস্থা হয়।বাংলাদেশে বৃক্ষ ও বন থেকে ঔষধি উপকার পেয়ে থাকে ৫৪ শতাংশ পরিবার। দেশের মাটির ওপরের বৃক্ষসম্পদ, মাটির নিচের বৃক্ষসম্পদ এবং মাটির মধ্যে (৩০ সেন্টিমিটার গভীরতা পর্যন্ত) সঞ্চিত কার্বনের পরিমাণ ১২৭ কোটি ৬০ লাখ টন। এ কার্বনের প্রায় ২২ শতাংশ বনাঞ্চলের মধ্যে।ক্রমবর্ধমান জনসংখ্যার চাপ ও অপরিকল্পিত শিল্পায়ন, কৃষি সম্প্রসারণ ও নগরায়ণে বন ও বনভূমি কমছে। আইনের তোয়াক্কা না করে অবৈধ দখল এবং অতিরিক্ত সম্পদ আহরণে বন ধ্বংস হচ্ছে। ২ লাখ ৫৭ হাজার ১৫৮ একর বনভূমি দখল হয়ে গেছে। রাজধানী ঢাকায় গাছপালা ক্রমশ কমে কংক্রিটের আচ্ছাদন বাড়ায় সবুজের পরিমাণ মোট আয়তনের মাত্র ৯ দশমিক ২ শতাংশ।বাংলাদেশে ৪১টি এলাকাকে সংরক্ষিত এলাকা ঘোষণা করা হয়েছে। ২২টি সংরক্ষিত বন এলাকায় সরকার, স্থানীয় জনগণ এবং আইইউসিএনের মতো বিভিন্ন সংস্থার সম্মিলিত প্রচেষ্টায় জনসম্পৃক্ত ‘সহ-ব্যবস্থাপনা পদ্ধতি’ চালু করায় বাঘ, ঘড়িয়াল, ডলফিন, শকুন ইত্যাদি প্রজাতি সংরক্ষণে ইতিবাচক ফল পাওয়া যাচ্ছে। বেশি জোর দিতে হবে কমিউনিটি সংরক্ষিত এলাকার ওপর। জনসম্পৃক্ত সম্মিলিত উদ্যোগই আগামীর পথচলা।সবুজ উৎপাদনব্যবস্থা ও নবায়নযোগ্য জ্বালানিই আমাদের ভবিষ্যৎ। আমাদের জন্য সুখবর হলো দেশের তৈরি পোশাক শিল্পের কিছু উদ্যোক্তা সবুজ প্রযুক্তির দিকে ঝুঁকছে। গ্যাস বার্নার থেকে বর্জ্য তাপশক্তি কাজে লাগাতে নতুন তাপ পুনরুদ্ধার প্রযুক্তি গ্রহণ করেছে। সবুজ প্রযুক্তিতে রূপান্তরের সঙ্গে সঙ্গে কর্মদক্ষতা বাড়ায় প্রতিযোগিতায় টিকে থাকার সক্ষমতাও বাড়ছে। টেকসই ও পরিবেশবান্ধব উৎপাদন ব্যবস্থায় নতুন কর্মসংস্থান সৃষ্টি হয়।জীববৈচিত্র্যবিষয়ক আন্তদেশীয় প্রতিবেদন—আইডিবির মতে, মানুষের কর্মকাণ্ডের কারণে ভূপৃষ্ঠের ক্ষয় বিশ্বে প্রায় ৩২০ কোটি মানুষকে ক্ষতিগ্রস্ত করছে। ভূমি ক্ষয়ের কারণে জীববৈচিত্র্য ও বাস্তুতান্ত্রিক সেবা-পরিষেবা বিনষ্ট হয়ে ক্ষতির পরিমাণ বৈশ্বিক মোট উৎপাদনের ১০ শতাংশ। ভূমি ক্ষয় রোধ করা ছাড়া বনজ সম্পদ ও জীববৈচিত্র্য রক্ষা করা সম্ভব হবে না।‘মোদের গরব, মোদের আশা’র বাংলাদেশের পথযাত্রায় নতুন চিন্তা, আইন, কৌশল ও বাস্তবায়ন অতীব প্রয়োজনীয়। প্রাণ-প্রকৃতির সঙ্গে তাল মিলিয়ে মানুষ সহাবস্থান করতে চায়। জীববৈচিত্র্য ও বাস্তুসংস্থানের বর্তমান নেতিবাচক প্রবণতা রুখতে সক্রিয় তরুণ সমাজ বিজ্ঞানভিত্তিক অভিযোজনের সৃজনশীল কাঠামো দেখতে চায়।নতুন কাঠামোর প্রথম পদক্ষেপ হিসেবে ২০৩০ সালের মধ্যে টেকসই অভীষ্ট অর্জনে বাংলাদেশের মোট স্থলভূমির ৩০ শতাংশ এবং জলভূমির ৩০ শতাংশের (৩০: ৩০: ৩০) সংরক্ষণ লক্ষ্যমাত্রা নির্ধারণ করা যেতে পারে। এ জন্য পুরোনো আইনের অনুবাদ নয়, ঔপনিবেশিক বাণিজ্যপ্রধান বন আইন বা পুঁজিস্বার্থ সংরক্ষণকারী আইন পরিবর্তন জরুরি। একইভাবে নদীসহ অন্যান্য ক্ষেত্রে নতুন আইন প্রয়োজন। এ ক্ষেত্রে স্থানীয় লোকজ জ্ঞানের সঙ্গে বিজ্ঞানভিত্তিক জ্ঞানের সমন্বয় করে নদী ও জলাভূমিগুলোর লালন ও পালন করতে হবে। আশার কথা, দেশের উচ্চ আদালত নদীকে জীবন্ত সত্তা (লিভিং এনটিটি) হিসেবে ঘোষণা দিয়েছেন। এর আলোকে নদী-নালা, খাল-বিল, হাওর-বাঁওড়ের প্রাকৃতিক পরিবেশ বজায় রেখে ভারসাম্যপূর্ণ পানিপ্রবাহ নিশ্চিত করা যেতে পারে। কৃষক, মৎস্যজীবী, বনজীবীদের অংশগ্রহণ নিশ্চিত করলে সংরক্ষিত এলাকায় সহ-ব্যবস্থাপনা জোরদার হবে। স্থানীয় জনগণের সম্পৃক্তকরণ ও ক্ষমতায়নের মাধ্যমে কমিউনিটি বন সংরক্ষণ, পুনরুদ্ধার হবে। সবুজ উৎপাদনব্যবস্থা ও নবায়নযোগ্য জ্বালানি নতুন কর্মসংস্থান দেবে। সঠিক পরিকল্পনার জন্য প্রয়োজন বিশ্বাসযোগ্য পরিসংখ্যানের। সবচেয়ে দরকার জনগণের কাছে জবাবদিহির। আইনের প্রয়োগ; ক্ষমতাশীলদের আজ্ঞাবহনের নয়। বিপন্ন প্রকৃতি প্রাণ ফিরে পেয়ে জীবনানন্দের রূপসী বাংলায় পরিতৃপ্ত হবে জীবন।* রাশেদ আল মাহমুদ তিতুমীর: ঢাকা বিশ্ববিদ্যালয়ের উন্নয়ন অধ্যয়ন বিভাগের অধ্যাপক এবং ‘উন্নয়ন অন্বেষণ’-এর চেয়ারপারসন। আইইউসিএন এশীয় অঞ্চলের সদস্যদের কমিটির ভাইস চেয়ারপারসন এবং বাংলাদেশের আইইউসিএন জাতীয় কমিটির চেয়ারপারসন।[email protected]",
   "Meta-Summary": "প্রকৃতির সঙ্গে নিবিড়তায় গড়ে উঠেছে জীবন ও জনপদ। খাদ্য, বস্ত্র, বাসস্থান, ওষুধ, খাওয়ার পানি, জ্বালানি, দৈব-দুর্বিপাকে আশ্রয় হিসেবে মানুষ প্রকৃতির ওপরই নির্ভর করে চলেছে। আবার প্রকৃতিকে লোকজ ও সহজাত কায়দায় লালন ও পালন করেছে।"
 },
 "doc_11008" : {
   "Description": "আশির দশকের গোড়ার দিকে আমার প্রথম পাসপোর্টে তিনটি দেশের ক্ষেত্রে তা বৈধ হবে না বলে লেখা ছিল। দেশগুলো হলো ইসরায়েল, দক্ষিণ আফ্রিকা ও তাইওয়ান। দক্ষিণ আফ্রিকা তখন বর্ণবাদের কারণে বৈশ্বিক বর্জনের মুখে ছিল। তাইওয়ানকে আলাদা রাষ্ট্র হিসেবে স্বীকৃতি দেওয়া সম্ভব ছিল না চীনের কারণে। আর ইসরায়েলের কথা তো নতুন করে বলার অপেক্ষা রাখে না। বর্ণবাদের অবসান ঘটার পরই দক্ষিণ আফ্রিকার সঙ্গে কূটনৈতিক সম্পর্ক প্রতিষ্ঠিত হয়েছে এবং আমাদের পাসপোর্ট সেখানে ভ্রমণের জন্য বৈধ।তাইওয়ানের সঙ্গে কূটনৈতিক সম্পর্ক এখনো নেই, কিন্তু নীরবে পাসপোর্টের ব্যতীত (exclusion) তালিকা থেকে বাদ পড়েছে। এর কারণটা ছিল কতিপয় ব্যবসায়ীর বাণিজ্যিক আগ্রহ ও আকাঙ্ক্ষা। তাঁরা এমনকি ঢাকায় তাইওয়ানের বাণিজ্যিক লিয়াজোঁ অফিস খোলার অনুমতি দিয়ে চীনের সঙ্গে কূটনৈতিক ঝামেলার জন্ম দিয়েছিলেন। সেই অনুমতি শেষ পর্যন্ত আর দেওয়া হয়নি। তবে পাসপোর্টের ব্যতীত তালিকায় নামটি না থাকায় তাঁদের তাইওয়ানে যাওয়া-আসায় বাধাটা দূর হয়েছে।ইসরায়েলের বিষয়টাও খামাখা হচ্ছে, এমনটা বিশ্বাস করার কোনো কারণ নেই। কার বা কাদের বাণিজ্যিক আকাঙ্ক্ষা কাজ করছে বাণিজ্য প্রতিবেদকেরা খোঁজ করলেই জানতে পারবেন বলে বিশ্বাস করি। আর যদি তা না হয়, তাহলে রাষ্ট্রীয় কোনো প্রতিষ্ঠানের আগ্রহের সম্ভাবনাও নাকচ করে দেওয়া যায় না। নিরাপত্তা শিল্প বা সিকিউরিটি ইন্ডাস্ট্রিতে ইসরায়েলের যে সুনাম আছে, সেটাও এই উৎসাহের একটা কারণ হতে পারে।কূটনৈতিক সম্পর্ক প্রতিষ্ঠা না হলেও যে বাণিজ্যিক বা নিরাপত্তা সম্পর্ক প্রতিষ্ঠা সম্ভব, তার ভূরি ভূরি নজির বিশ্বজুড়ে পাওয়া যাবে। আব্রাহাম চুক্তির আগেই সংযুক্ত আরব আমিরাতে ইসরায়েলের বাণিজ্য লিয়াজোঁ অফিস ছিল। প্রশ্ন হচ্ছে, আমরা কি সেই পথে অগ্রসর হচ্ছি?পাসপোর্টকে আন্তর্জাতিক মানে উন্নীত করার জন্য ‘ইসরায়েল ব্যতীত’ কথাগুলো বাদ দেওয়া হয়েছে—এমন যুক্তি একেবারেই ঠুনকো। ভ্রমণের জন্য আবশ্যিক দলিল হিসেবে কোনো দেশের পাসপোর্টের গ্রহণযোগ্যতা বিশ্বে কতটা বেশি, তার যেসব শ্রেণিবিন্যাস দেখা যায় তাতে মালয়েশিয়ার পাসপোর্টের অবস্থান বিশ্বের শীর্ষ কুড়িটির অন্যতম। সেই মালয়েশিয়ার পাসপোর্টে এখনো ‘ইসরায়েল ব্যতীত’ লেখা আছে।নতুন পাসপোর্টে ‘ইসরায়েল ব্যতীত’ কথাগুলো যদি বাদ দেওয়ার অন্য কোনো উদ্দেশ্য না থাকে, তাহলে সরকারের উচিত হবে অবিলম্বে ইস্যু করা পাসপোর্টগুলো ফেরত নিয়ে তাতে ওই কথাগুলো সিল হিসেবে লাগিয়ে দেওয়া। ইসরায়েল সম্পর্কে নীতি বদলানোর সময় এখন নয়।বাংলাদেশের পাসপোর্টে ‘ইসরায়েল ব্যতীত’ কথা দুটি না থাকলে কী হবে? এর ফলে এটি ইসরায়েলের কাছে বৈধ ভ্রমণ দলিল হিসেবে গণ্য হবে এবং তৃতীয় যেকোনো দেশের ইসরায়েলি দূতাবাস থেকে এতে ভিসা নেওয়া যাবে। এই পাসপোর্টে ইসরায়েল সফরের জন্য বাংলাদেশে কোনো ধরনের আইনগত অপরাধ হবে না। এবং অনুমান করা যায় যে ইসরায়েল শুরুতে কিছুদিনের জন্য হলেও ভিসা প্রদানে উৎসাহী হবে। কেননা, তারা তখন দেখাতে পারবে যে বিশ্বের তৃতীয় মুসলিম সংখ্যাগরিষ্ঠ দেশটির সঙ্গে সরকারি পর্যায়ে না হলেও নাগরিকদের মধ্যে সম্পর্ক ও সৌহার্দ্য গড়ে উঠছে।গত সপ্তাহের গাজার নৃশংসতার কারণে প্রথমবারের মতো ইসরায়েল যখন তার বহুকালের মিত্রদেশগুলোতেও নজিরবিহীন নিন্দার মুখোমুখি হচ্ছে, তখন বাংলাদেশের এই খবর তাদের জন্য যে কতটা সুখকর, দেশটির পররাষ্ট্র দপ্তরের এশিয়া ও প্রশান্ত মহাসাগরীয় অঞ্চলবিষয়ক উপমহাপরিচালক গিলাদ কোহেনের টুইটই তার প্রমাণ। দেশটির সব কটি পত্রিকায় এটি একটি গুরুত্বপূর্ণ খবর।* কামাল আহমেদ: সাংবাদিক",
   "Meta-Summary": "পাসপোর্টে ‘ইসরায়েল ব্যতীত’ কথাগুলো যদি বাদ দেওয়ার অন্য কোনো উদ্দেশ্য না থাকে, তাহলে সরকারের উচিত হবে অবিলম্বে ইস্যু করা পাসপোর্টগুলো ফেরত নিয়ে তাতে ওই কথাগুলো সিল হিসেবে লাগিয়ে দেওয়া—লিখেছেন কামাল আহমেদ"
 },
 "doc_11009" : {
   "Description": "অবশেষে সাংবাদিক রোজিনা ইসলাম কারাফটকের অন্তরাল থেকে মুক্ত আলো-হাওয়ার মধ্যে ফিরে এলেন। ফিরলেন তাঁর প্রাণপ্রিয় পরিবারের কাছে, ফিরলেন দেশের বৃহত্তর সাংবাদিক সমাজের মধ্যে। সাংবাদিকের পেশাগত কাজে ১৭ মে সচিবালয়ে গেলে স্বাস্থ্য মন্ত্রণালয়ের কিছু কর্মকর্তা-কর্মচারী রোজিনাকে আটক করেন। সেখানে শারীরিক-মানসিক অবমাননাকর নিগ্রহের পর তাঁর একটি রাত কাটে শাহবাগ থানায়। রাষ্ট্রীয় গুরুত্বপূর্ণ নথি চুরির অভিযোগে তাঁর নামে অফিশিয়াল সিক্রেটস অ্যাক্ট এবং দণ্ডবিধির ৩৭৯ ও ৪১১ ধারায় মামলা দায়ের হয়। পরদিন তাঁকে আদালতে পাঠানো হয়। এরপর গতকাল পর্যন্ত রোজিনার কেটেছে কাশিমপুর কারাগারে। অসুস্থ হয়ে পড়া রোজিনা এখন হাসপাতালে।সাংবাদিক রোজিনা ইসলামকে নিগ্রহের এই পুরো সময়ে অভূতপূর্ব আরেকটি ঘটনাও ঘটেছে। ঘটনার শুরু থেকেই পুরো সাংবাদিক সমাজ প্রতিবাদে, বিক্ষোভে এবং রোজিনার মুক্তি ও মামলা প্রত্যাহারের দাবিতে একাত্ম হয়ে পড়ে। জাতীয় প্রেসক্লাব, বাংলাদেশ ফেডারেল সাংবাদিক ইউনিয়ন, ঢাকা সাংবাদিক ইউনিয়ন, ঢাকা রিপোর্টার্স ইউনিটি, বাংলাদেশ সেক্রেটারিয়েট রিপোর্টার্স ফোরাম, বাংলাদেশ হেলথ রিপোর্টার্স ফোরামসহ রাজধানীর ও সারা দেশের সাংবাদিক সংগঠনগুলো সংহতিতে সোচ্চার হয়ে ওঠে। রোজিনা আটক থাকার প্রতিটা দিন, প্রায় সারাটা বেলা তাঁরা আন্দোলনে সজাগ ছিলেন। উদ্বেগ ও নিন্দা জানানোর পাশাপাশি রোজিনার মুক্তি দাবি করেছে সম্পাদক পরিষদ, নোয়াব ও এডিটরস গিল্ড।শুধু সাংবাদিক সমাজের মধ্যেই এ প্রতিবাদ সীমিত থাকেনি। আন্দোলনের আগুন ছড়িয়ে গেল সবখানে। অন্যায়ের প্রতিবাদে পাশে এসে দাঁড়িয়েছিলেন বুদ্ধিজীবী, মানবাধিকারকর্মী, আইনজীবী, শিল্পী ও সংস্কৃতিসেবীরা। দলমত-নির্বিশেষে সাংস্কৃতিক, পেশাজীবী ও নাগরিক সংগঠন, বিভিন্ন বিশ্ববিদ্যালয়ের শিক্ষক সংগঠন, ইউনিয়ন, রাজনৈতিক দল অকুণ্ঠচিত্তে ধারাবাহিকভাবে এ আন্দোলনে শামিল ছিল। সামাজিক যোগাযোগমাধ্যমে উপচে পড়েছিল রোজিনার প্রতি বাঁধভাঙা ভালোবাসা। সাংস্কৃতিক অঙ্গনের নন্দিত তারকা থেকে সাধারণ মানুষ তাঁদের হৃদয় খুলে দিয়েছিলেন।একটি ইস্যুতে দেশজুড়ে এমন অভূতপূর্ব ঐক্য শেষ কবে দেখেছি আমরা? আমরা অভিভূত, আমরা কৃতজ্ঞ। এই আন্দোলনে যুক্ত হওয়া প্রতিটি ব্যক্তি, সংগঠন ও প্রতিষ্ঠানকে আমরা ধন্যবাদ জানাই।সাংবাদিকতার কাজে গিয়ে আটক হওয়া রোজিনার জন্য উদ্বেগ প্রকাশ করেছে জাতিসংঘ। নিন্দা জানিয়েছে ও প্রতিবাদ করেছে কমিটি টু প্রটেক্ট জার্নালিস্টস (সিপিজে), অ্যামনেস্টি ইন্টারন্যাশনাল, ইন্টারন্যাশনাল প্রেস ইনস্টিটিউট, রিপোর্টার্স উইদাউট বর্ডারস, গ্লোবাল ইনভেস্টিগেটিভ জার্নালিজম নেটওয়ার্ক (জিআইজেএন), পিইএন বাংলাদেশ, সাউথ এশিয়ান উইমেন ইন মিডিয়াসহ নানা আন্তর্জাতিক প্রতিষ্ঠান। খবর প্রকাশ করেছে বিভিন্ন আন্তর্জাতিক পত্রপত্রিকা ও তথ্যমাধ্যম। তাদের সবার প্রতি আমাদের গভীর কৃতজ্ঞতা।রোজিনা ইসলাম জামিন পেয়েছেন, এই খবর আমাদের প্রাথমিক স্বস্তি দিয়েছে। তাঁর নামে দায়ের করা মামলাটি নিঃশর্তভাবে না তুলে নেওয়া পর্যন্ত আমরা পুরোপুরি নিঃশঙ্ক ও নিশ্চিন্ত হতে পারছি না। তাই বিষয়টির চূড়ান্ত সুরাহা না হওয়া পর্যন্ত সাংবাদিকসহ সব মহলকে সজাগ থাকতে অনুরোধ করি।রোজিনার মুক্তি আর তাঁর নামে দায়ের করা মামলা প্রত্যাহারের দাবিতে দেশে যে ঐক্যের উদ্বোধন হলো, তার পেছনে শুধু একজন ব্যক্তি সাংবাদিকই ছিলেন না; এর পেছনে ছিল বাক্‌স্বাধীনতা কিংবা আরও সুনির্দিষ্ট করে বললে সংবাদপত্র ও গণমাধ্যমের স্বাধীনতা রক্ষার জন্য মানুষের সুগভীর উৎকণ্ঠা ও আকুতি, সাহসী ও বস্তুনিষ্ঠ সাংবাদিকতার প্রতি সবার স্বতঃস্ফূর্ত আস্থার বহিঃপ্রকাশ। এটিই আমাদের অসম্ভব ভরসা ও অসামান্য অনুপ্রেরণার জায়গা।বাক্‌স্বাধীনতা সম্পর্কে বলতে গিয়ে বাংলাদেশের সংবিধানে মৌলিক অধিকারের অনুচ্ছেদটিতে গণমাধ্যম সম্পর্কে আলাদা একটি চরণ যুক্ত করা হয়েছে। সংবিধানের ৩৯ অনুচ্ছেদের ২(খ)-তে বলা হয়েছে, ‘সংবাদক্ষেত্রের স্বাধীনতার নিশ্চয়তা দান করা হইল।’ আমাদের অন্তর্দৃষ্টিসম্পন্ন সংবিধান-রচয়িতারা যেন এক সুদূর ভবিষ্যতের দিকে তাকিয়ে ‘সংবাদক্ষেত্র’ শব্দটি সংবিধানে অন্তর্ভুক্ত করেছিলেন। শুধু সংবাদপত্র নয়, যেকোনো ক্ষেত্রেই সংবাদ পরিবেশন করা হোক না কেন, আমাদের সংবিধান তা চর্চা করার অধিকারের নিশ্চয়তা দিয়েছে।আমরা অসম্ভব উদ্বেগের সঙ্গে লক্ষ করে আসছি যে গণমাধ্যমের স্বাধীনতা, সাংবাদিকের সুরক্ষা এবং সাংবাদিকতার স্বাধীন চর্চা বিপন্ন করার করার মতো উপনিবেশ আমলের আইনগুলো তো বিলোপ করা হয়ইনি, স্বাধীন দেশে নিবর্তনমূলক নতুন নতুন আইন প্রণয়ন করা হয়েছে। এগুলোর মধ্যে আছে ডিজিটাল নিরাপত্তা আইন, ফৌজদারি কার্যবিধির মানহানিসংক্রান্ত ধারা, শপথ আইন, তথ্য ও যোগাযোগপ্রযুক্তি আইন ইত্যাদি। বিভিন্ন সময়ে সাংবাদিকদের বিভিন্ন সংগঠনের প্রতিবাদ এবং সরকারের সংশ্লিষ্ট পক্ষের নানা প্রতিশ্রুতির পরও সংবিধানের চেতনাবিরোধী এই আইনগুলো বহাল তবিয়তে থেকে গেছে এবং সংবাদপত্র, গণমাধ্যম ও সাংবাদিকদের ওপর তার অন্যায় প্রয়োগ অব্যাহত থেকেছে।রোজিনা ইসলামের ঘটনায় দেশের মানুষের মধ্যে যে অভূতপূর্ব ঐক্যটি গড়ে উঠেছে, এই নিবর্তনমূলক আইনগুলোর বিলোপের মধ্য দিয়েই কেবল তা পূর্ণাঙ্গভাবে অর্থবহ হতে পারে।",
   "Meta-Summary": "সাংবাদিক রোজিনা ইসলাম কারাফটকের অন্তরাল থেকে মুক্ত আলো-হাওয়ার মধ্যে ফিরে এলেন।"
 },
 "doc_11010" : {
   "Description": "বাংলাদেশে গণমাধ্যমবিষয়ক আলোচনার ধারা অত্যন্ত দুর্বল, এর মধ্যে গণমাধ্যমের রাজনৈতিক অর্থনীতিবিষয়ক আলোচনা প্রায় অনুপস্থিত। বিদ্যায়তনিক ক্ষেত্রে বিভিন্ন বিশ্ববিদ্যালয়ে গণযোগাযোগ ও সাংবাদিকতা বিভাগের পাঠ্যক্রমে এই বিষয়ের তাত্ত্বিক দিক যতটা আলোচিত হয়, ইম্পিরিক্যাল বা বাস্তবে বিরাজমান অবস্থার তথ্যনির্ভর গবেষণা ততটা হয় না। হলেও সেগুলো সহজে লভ্য নয়। যে কারণে বাংলাদেশে গণমাধ্যমের মালিকানাবিষয়ক আলোচনার কোনো প্রামাণিক গ্রন্থ নেই। গণমাধ্যমের মালিকানা নিয়ে অনেক বিষয় সর্বজনবিদিত, আড্ডায়-আলাপচারিতায় বহুলভাবে চর্চিত; কিন্তু সেগুলো প্রামাণিক নয়। সাম্প্রতিককালে ঘটনা পরম্পরায় গণমাধ্যমের মালিকানার বিষয় আলোচিত হচ্ছে, যা খানিকটা সাধারণ জ্ঞাননির্ভর, অনেক ক্ষেত্রেই সেন্টার ফর গভর্নেন্স স্টাডিজের (সিজিএস) পৃষ্ঠপোষকতায় করা একটি গবেষণা প্রতিবেদনের তথ্য আংশিকভাবে, ক্ষেত্রবিশেষে ভুলভাবে ব্যবহৃত হচ্ছে। দুর্ভাগ্যজনকভাবে অনেকেই তথ্যের উৎসের স্বীকৃতি পর্যন্ত দিচ্ছেন না।বহুদলীয় রাজনীতি এবং উন্মুক্ত অর্থনীতিতে যে তিন ধরনের গণমাধ্যম থাকে: রাষ্ট্রীয় মালিকানাধীন, ব্যক্তিমালিকানাধীন এবং রাজনৈতিক দলের মালিকানাধীন বা পরোক্ষ সমর্থনপুষ্ট—বাংলাদেশের স্বাধীনতার সূচনা থেকেই সেগুলো ছিল। তবে ১৯৯৭ সালে ব্যক্তিমালিকানাধীন প্রথম টেলিভিশন চ্যানেল এবং ১৯৯৮ সালে কমিউনিটি রেডিও চালু হওয়ার আগ পর্যন্ত ব্যক্তিমালিকানাধীন গণমাধ্যম বলতে কেবল মুদ্রিত সংবাদপত্র ও সাময়িকীই ছিল। স্বাধীনতার অব্যবহিত পরে সরকারি এক হিসাবে দৈনিক পত্রিকার সংখ্যা ছিল ৩০, অর্ধ সাপ্তাহিকের সংখ্যা ৩ এবং সাপ্তাহিকের সংখ্যা ১৫১। ১৯৭৫ সালে একদলীয় ব্যবস্থা চালু করে জানুয়ারি মাসে জাতীয় দৈনিকের সংখ্যা চারটিতে নামিয়ে আনা হয় এবং তা সরকারের নিয়ন্ত্রণাধীন করা হয়। এই ব্যবস্থা ছিল স্বল্পমেয়াদি। সরকারি নিয়ন্ত্রণাধীন গণমাধ্যমের মধ্যে টেলিভিশন এবং রেডিও থাকলেও এবং সেগুলোর একচেটিয়া উপস্থিতি সত্ত্বেও এগুলো কখনোই সংবাদমাধ্যম হিসেবে বিশ্বাসযোগ্যতা অর্জন করতে পারেনি। সরকারি নিয়ন্ত্রণাধীন কোনো কোনো দৈনিক ও সাপ্তাহিকের জনপ্রিয়তা ছিল, সীমিত আকারে হলেও সেগুলো বিশ্বাসযোগ্যতা অর্জন করেছিল। একদলীয়ভাবে পরিচালিত দেশ ছাড়া পৃথিবীর কোথাও দলীয়ভাবে প্রকাশিত বা সমর্থনপুষ্ট গণমাধ্যম সাধারণের কাছে গ্রহণযোগ্য হয় না। বাংলাদেশেও তার ব্যতিক্রম হয়নি। এই বিশ্বাসযোগ্যতার অভাবের কারণে বাংলাদেশে রাজনৈতিক সংকটের সময় নাগরিকেরা বিদেশি গণমাধ্যমের ওপর আস্থা রাখেন।গণমাধ্যমের সংখ্যা বৃদ্ধির রাজনৈতিক অর্থনীতি১৯৯০ সাল পর্যন্ত রাষ্ট্রীয় মালিকানাধীন টেলিভিশনকে ‘সাহেব-বিবির বাক্স’ বলেই অভিহিত করা হতো। রাষ্ট্রীয় মালিকানাধীন গণমাধ্যম মাত্রই বিশ্বাসযোগ্যতার সংকটে থাকবে, তা নয়। ব্রিটেনে বিবিসি রাষ্ট্রীয় মালিকানাধীন, যুক্তরাষ্ট্রে রাষ্ট্রের অর্থে পরিচালিত পাবলিক ব্রডকাস্টিং করপোরেশনের আওতায় রেডিও এবং টেলিভিশন দুই-ই আছে; সেগুলো সাহেব-বিবির বাক্স নয়। স্বায়ত্তশাসিত প্রতিষ্ঠান হিসেবে এগুলো সাংবাদিকতার নীতিমালা দিয়ে পরিচালিত। ১৯৯০ সালের গণ-আন্দোলনের সময় সব রাজনৈতিক দলের প্রতিশ্রুতি ছিল, অন্ততপক্ষে বাংলাদেশ টেলিভিশন বিবিসির আদলে গড়ে তোলা হবে। কিন্তু অবস্থার আরও অবনতিই হয়েছে।তবে ১৯৯০ সালের পর ইলেকট্রনিক গণমাধ্যমের ব্যক্তিমালিকানার সূচনা হয়েছে; প্রথমে টেলিভিশন এবং পরে রেডিও চালু হয়েছে; সংখ্যা বেড়েছে। একটি হিসাবে দেশে মোট টেলিভিশন চ্যানেল ৪৫টি, ২৮টি এফএম এবং ৩২টি কমিউনিটি রেডিও, ১ হাজার ২৪৮টি দৈনিক পত্রিকা এবং কমপক্ষে ১০০টি অনলাইন নিউজ পোর্টাল। ১৯৯০ সালের পর গণমাধ্যমের সংখ্যার এই বৃদ্ধির রাজনৈতিক অর্থনীতি, বিশেষ করে এগুলোর মালিকানার দিক বোঝার জন্য এই সময়ে বাংলাদেশের অর্থনীতি, রাজনীতি এবং শাসনের কয়েকটি দিক উল্লেখ করা দরকার।অর্থনীতির প্রাসঙ্গিক দিকটি হচ্ছে, এই সময়ে বাংলাদেশ এক নতুন ধনিক শ্রেণির বিস্তার ঘটেছে; এর সূচনা হয়েছিল সেনাশাসনের আওতায় ১৯৮০-এর দশক থেকেই। কিন্তু তা ব্যাপক রূপ নিয়েছে ১৯৯০-এর পরে। রাষ্ট্রীয় পরিপোষণে এই শ্রেণি বেড়ে উঠেছে। অর্থনীতিবিদ আনু মুহাম্মদ যথার্থই বলেছেন যে গত ৪৭ বছরে বাংলাদেশে তিন পর্যায়ের মধ্য দিয়ে এক লুটেরা শ্রেণি, ‘লুম্পেন কোটিপতি’ শ্রেণির উদ্ভব ঘটেছে। ‘প্রথম পর্বে ছিল লাইসেন্স, পারমিট, চোরাচালানি, মজুতদারি, রাষ্ট্রায়ত্ত শিল্পকারখানা, সম্পদ আত্মসাৎ ইত্যাদি। দ্বিতীয় পর্বে এর সঙ্গে যোগ হয় ব্যাংকঋণ ও রাষ্ট্রায়ত্ত প্রতিষ্ঠানের মালিকানা লাভ।’ তৃতীয় পর্বে, ‘পুরো ব্যাংক খেয়ে ফেলা, ...এমনকি সর্বজনের সব সম্পদই এখন বাংলাদেশে এই শ্রেণির কামনা-বাসনার লক্ষ্যবস্তুতে পরিণত হয়েছে’ (‘লুম্পেন কোটিপতিদের উত্থানপর্ব’, প্রথম আলো ২৮ মার্চ ২০১৮)। এই শ্রেণির মানুষেরাই গণমাধ্যম খাতে বিনিয়োগ করেছেন। এই শ্রেণি একসময় রাষ্ট্রীয় নীতির কারণে গড়ে উঠলেও অর্থনীতিবিদ রেহমান সোবহান মনে করেন, তাঁদের বিকাশের ধারা এমন হয়েছে যে তাঁরা এখন রাষ্ট্রীয় নীতিনির্ধারণের জায়গায় পৌঁছেছেন; তাঁর ভাষায়, ‘ফ্রম ডিপেনডেন্স অন স্টেট টু স্টেট ক্যাপচার’ (দ্য ফিনান্সিয়াল এক্সপ্রেস, ১৮ ফেব্রুয়ারি ২০২১)।রাজনৈতিক ক্ষেত্রে যা ঘটেছে তাকে অর্থনীতিবিদ মির্জা হাসান বর্ণনা করেছেন পার্টিয়ার্কি বলে (পলিটিক্যাল সেটেলমেন্ট ডাইনামিকস ইন অ্যা লিমিটেড এক্সেস অর্ডার-দ্য কেইস অব বাংলাদেশ, ২০১৩); সহজ ভাষায় যাকে আমরা সর্বভুক দলবাজি বলেই চিহ্নিত করতে পারি। কেবল সরকারি প্রশাসনের ক্ষেত্রেই তা ঘটছে তা নয়, এমনকি সিভিল সোসাইটির ভেতরে তা বিষের মতো ঢুকে পড়েছে। পরিণতি হয়েছে সিভিল সোসাইটির সংগঠন, এমনকি সাংবাদিক ইউনিয়ন পর্যন্ত দলের মুখপাত্রে পরিণত হয়েছে। এর সঙ্গে সঙ্গে বাংলাদেশের গণতন্ত্র উল্টো পথে যাত্রা করেছে। গত ৫০ বছরে বাংলাদেশে যে ক্ষমতা হস্তান্তরের সুষ্ঠু প্রক্রিয়া হিসেবে নির্বাচনী ব্যবস্থা দাঁড়ায়নি, তা কমবেশি সবাই স্বীকার করেন। সম্প্রতি রেহমান সোবহানও বলেছেন যে ২০০৮ সালের পর বাংলাদেশে আর কোনো নির্বাচন হয়নি, যাকে সুষ্ঠু নির্বাচন বলে স্বীকার করা যায় (প্রথম আলো, ৪ মার্চ, ২০২১)। অর্থাৎ ক্রমাগতভাবে একটি জবাবদিহিহীন রাজনৈতিক ব্যবস্থা প্রতিষ্ঠা লাভ করেছে।গণমাধ্যমের মালিকানাএই দুই প্রেক্ষাপটে কারা গণমাধ্যমের মালিক হয়েছেন, তা সহজেই অনুমেয়। এ বিষয়ে যুক্তরাষ্ট্রের ন্যাশনাল এন্ডাউমেন্ট ফর ডেমোক্রেসির অর্থানুকূল্যে সিজিএসের পৃষ্ঠপোষকতায় আমি এবং মোহাম্মদ সাজ্জাদুর রহমান অক্টোবর ২০১৯ থেকে ডিসেম্বর ২০২০ পর্যন্ত একটি সমীক্ষা চালিয়েছি। ২০২১ সালে জানুয়ারি মাসে ‘হু ওউনস দ্য মিডিয়া ইন বাংলাদেশ’ নামে তা প্রকাশিত হয়েছে। ২০১৯ সালের অক্টোবর থেকে ২০২০ সালের ডিসেম্বর পর্যন্ত সংগৃহীত তথ্যের ভিত্তিতে করা গবেষণায় আমরা দেখতে পাই, ক্ষমতাসীন দলের ঘনিষ্ঠ না হয়ে গণমাধ্যমের, বিশেষ করে ক্রমবর্ধমান টেলিভিশন চ্যানেলের মালিক হওয়ার সম্ভাবনা প্রায় নেই। ১৯৯৬ থেকে ২০০৮ সালে বিভিন্ন সরকারের সময়ে দেওয়া টেলিভিশন চ্যানেলের অনাপত্তিপত্রের হিসাবেই তা স্পষ্ট। ১৯৯৬-২০০১ সালে অনাপত্তি দেওয়া হয়েছে ৪টি, ২০০১ থেকে ২০০৮ সালে দেওয়া হয়েছে ৫টি, ২০০৯ থেকে ২০১৩ সালে দেওয়া হয়েছে ২৯টি এবং ২০১৪-২০১৮ সালে দেওয়া হয়েছে ৭টি। ২০০৮ সালের পর বাংলাদেশের শাসনব্যবস্থা যতই জবাবদিহিহীন হয়েছে, লাইসেন্স দেওয়ার হার ততই বৃদ্ধি পেয়েছে। ২০০৯ সালের অক্টোবরে ১০টি লাইসেন্সের অনুমোদনের ঘটনাও ঘটেছে।আমাদের এই গবেষণায় আমরা ৪৮টি গণমাধ্যম আউটলেট, অর্থাৎ সংবাদপত্র, টেলিভিশন, রেডিও এবং ওয়েব পোর্টালের মালিকানা বিশ্লেষণ করে যে তিনটি প্রধান প্রবণতা লক্ষ করেছি, তার একটি হচ্ছে মালিকদের ক্ষমতাসীন দলের সংশ্লিষ্টতা। এই রাজনৈতিক সংশ্লিষ্টতার কারণেই প্রতিষ্ঠিত গণমাধ্যম প্রতিষ্ঠানের মালিকানা বদল হয়েছে ক্ষমতা বদলের পর। গত ১২ বছরের বেশি সময় ধরে ক্ষমতায় অধিষ্ঠিত আওয়ামী লীগের সঙ্গে সংশ্লিষ্টরাই যে এখন গণমাধ্যমের এক বড় অংশের মালিক তা সহজেই দৃশ্যমান হয়েছে। এসবের মালিক হচ্ছে ৩২টি ব্যবসায়ী গোষ্ঠী। আমাদের গবেষণার দ্বিতীয় দিক হচ্ছে, দেখা গেছে যে এসব গণমাধ্যমের পরিচালকদের এক বড় অংশই হচ্ছেন পরিবারের সদস্যরা; অর্থাৎ একই পরিবারের সদস্যরা একই গণমাধ্যমের পরিচালক বোর্ডের সদস্য; মালিকানার এক বৃত্তচক্র। যেকোনো ব্যবসাপ্রতিষ্ঠানের ক্ষেত্রে তা স্বাভাবিক হলেও গণমাধ্যমের দায়দায়িত্ব বিবেচনায় তা কতটা এমন প্রতিষ্ঠানের নিজস্বতা বজায়ের জন্য অনুকূল, সেটা প্রশ্নসাপেক্ষ। আমরা এ-ও দেখতে পাই যে যৌথ মূলধনি কোম্পানিতে যেসব তথ্য নিয়মিতভাবে দেওয়ার কথা এবং যা সহজেই জনগণের কাছে লভ্য হওয়ার কথা, সেগুলো দেওয়ার ক্ষেত্রে গড়িমসি আছে, নিয়মিতভাবে না দেওয়ার ঘটনাও আছে। এগুলো অস্বচ্ছতার লক্ষণ।আমরা যে তৃতীয় বিষয়টি লক্ষ করেছি তা হচ্ছে, এসব গণমাধ্যম প্রতিষ্ঠানের মালিক ব্যবসাপ্রতিষ্ঠান এবং মালিকেরা অন্যান্য ব্যবসার সঙ্গে যুক্ত। এটা মোটেই বিস্ময়কর বা উদ্বেগের বিষয় হতো না যদি এসব ব্যবসাক্ষেত্র গত এক দশকে বড় রকমের বিতর্কের সম্মুখীন হতো।এই প্রবণতাগুলো থেকে মোটা দাগে যে কথাটি বলা যায়, সাংবাদিকতার একটি অন্যতম মৌলিক শর্ত পালনে এসব গণমাধ্যম ব্যর্থ হতে বাধ্য। সাংবাদিকতাকে পেশা ও প্রতিষ্ঠান হিসেবে এবং সাংবাদিককে ব্যক্তি হিসেবে যাঁদের বিষয়ে সংবাদ বা সম্পাদকীয় প্রকাশ করবে, তাঁদের থেকে স্বাধীন থাকতে হবে; কেবল তবেই গণমাধ্যম ওয়াচডগের ভূমিকা পালন করতে পারবে। যাঁদের ওপরে নজরদারি করার কথা, সেই ক্ষমতাসীনদের অংশ হয়ে কিংবা বাণিজ্যিক প্রতিষ্ঠানের মালিকানায় শরিক হয়ে নজরদারি করা অসম্ভব। বরং এটাই স্বাভাবিক যে এই গণমাধ্যমগুলো সামাজিক-রাজনৈতিকভাবে মালিকদের মর্যাদা বৃদ্ধিতে ভূমিকা রাখছে এবং অন্যান্য বাণিজ্যিক স্বার্থের রক্ষাকবচ হিসেবে কাজ করছে। বাংলাদেশের গণমাধ্যমের রাজনৈতিক অর্থনীতি যদি আমরা বুঝতে পারি, তাহলে এটা বোঝা দুরূহ নয়, কেন দু-একটি ব্যতিক্রম ছাড়া সব গণমাধ্যমই তাদের দায়িত্ব পালনে ব্যর্থ হচ্ছে। এ জন্য কেবল কে মালিক সেটা দেখাই যথেষ্ট নয়, নজর দিতে হবে লুটেরা অর্থনীতির বিকাশের নীতি এবং জবাবদিহিহীন রাজনীতি ও শাসনব্যবস্থার দিকে যেগুলো এ ধরনের গণমাধ্যমব্যবস্থা তৈরি করেছে।● আগামী পর্ব: স্বাধীন সাংবাদিকতার বাধা কে",
   "Meta-Summary": "বাংলাদেশে গণমাধ্যম, এর স্বাধীনতা ও সাংবাদিকতা নিয়ে সাম্প্রতিক সময়ে নানা মহলে আলোচনা হচ্ছে।"
 },
 "doc_11011" : {
   "Description": "প্রথম আলো: তথ্য প্রকাশে নানা প্রতিবন্ধকতার অভিযোগ আছে। ডিজিটাল সিকিউরিটি অ্যাক্টের পর অফিশিয়াল সিক্রেটস অ্যাক্টের প্রয়োগ দেখা গেল। এর মধ্য দিয়ে অনুসন্ধানী সাংবাদিকতাকে দমিয়ে রাখার চেষ্টা হচ্ছে, এমন ধারণা তৈরি হচ্ছে কি না।ফরিদা ইয়াসমিন: সাংবাদিকদের সব সময় বিভিন্ন ঝুঁকি ও প্রতিবন্ধকতার মধ্যেই কাজ করতে হয়। হামলা-মামলা নতুন কিছু নয়। দায়িত্ব পালন করতে গিয়ে অনেকে খুনও হয়েছেন। সারা বিশ্বেই বৈরী পরিবেশে কাজ করতে হচ্ছে সাংবাদিকদের। দেশে সাংবাদিকদের কাজে বাধা দিতে নানা আইন আছে। কিন্তু সাংবাদিকদের সুরক্ষায় সুনির্দিষ্ট কোনো আইন নেই। ডিজিটাল নিরাপত্তা আইন সাংবাদিকতার ক্ষেত্রে ভয়ের পরিবেশ তৈরি করছে। আর তথ্য অধিকার আইনের সঙ্গে অফিশিয়াল সিক্রেটস অ্যাক্ট সাংঘর্ষিক। এ আইনও বাতিল করতে হবে। তবে এসব কিছু অনুসন্ধানী সাংবাদিকতাকে দমিয়ে রাখতে পারবে না। বাধা থাকলেও শেষ পর্যন্ত সাংবাদিকদের অনুসন্ধানী মনোভাবই সত্যকে বের করে আনে। অনুসন্ধানী সাংবাদিকতাকে দমিয়ে রাখা আগেও যায়নি, এখনো যাবে না।প্রথম আলো: সাংবাদিকের তথ্য সংগ্রহের চেষ্টাকে নানা অপবাদ দেওয়া হচ্ছে। এটি সাংবাদিকতা পেশার প্রতি ক্ষমতা প্রদর্শনের মানসিকতা কি না।ফরিদা ইয়াসমিন: যে তথ্য মানুষ জানে না, সেই তথ্যই গণমাধ্যম প্রকাশ করে। নানা কৌশল, উপায় ও মাধ্যমে তথ্য সংগ্রহ করেন সাংবাদিকেরা। সচিবালয়ে সাংবাদিকেরা যখন বিভিন্ন দপ্তরে যান, তখন কিন্তু মন্ত্রী-আমলারা জানেন তথ্য সংগ্রহ করতেই এসেছেন তাঁরা। মন্ত্রী-আমলার যদি কখনো কোনো গোপন তথ্য প্রকাশ করেনও, সে ক্ষেত্রে তাঁদের সুরক্ষার জন্য আইন রয়েছে। একইভাবে সাংবাদিকদের সুরক্ষার জন্যও আইন থাকা জরুরি। প্রশাসনের কিছু কর্মকর্তা আছেন, যাঁরা দুর্নীতির সঙ্গে জড়িত, তাঁরা সব সময়ই তথ্য লুকাতে চান। অনিয়ম-দুর্নীতি প্রকাশ হলে তাঁদের সমস্যা হবে, সে কারণে তাঁরা কখনোই সহযোগিতামূলক মনোভাব পোষণ করেন না।প্রথম আলো: একজন সাংবাদিককে প্রায় ছয় ঘণ্টা প্রশাসনের কেন্দ্র সচিবালয়ে আটকে রেখে নির্যাতন করার পর সাংবাদিকদের কাজের পরিবেশ বা নিরাপত্তা বলে আর কিছু থাকে কি না?ফরিদা ইয়াসমিন: স্বাস্থ্য মন্ত্রণালয়ের একটি কক্ষে রোজিনা ইসলামকে প্রায় ছয় ঘণ্টা আটকে রেখে নির্যাতনের ঘটনা খুবই অন্যায়। ঘটনাটি উদ্বেগের এবং দুঃখজনক। কতিপয় কর্মকর্তা তাঁর সঙ্গে যে আচরণ করেছেন, সেটি ইচ্ছাকৃতভাবেই করা হয়েছে বলে মনে করি। এর কারণ, স্বাস্থ্য মন্ত্রণালয়ের দুর্নীতি নিয়ে তিনি বেশ কিছু প্রতিবেদন করেছেন। যে কারণে অনেকে তাঁর প্রতি ক্ষুব্ধ থাকবেন। তবে এ ঘটনাকে শেষ পর্যন্ত বিচ্ছিন্ন ঘটনা বলেই ভাবতে চাই। সাংবাদিকদের কাজের পরিবেশে এ ঘটনা প্রভাব ফেলুক, তা কোনোভাবেই কাম্য নয়।প্রথম আলো: রোজিনা ইসলামের ঘটনাকে কেন্দ্র করে বিভিন্ন ভিডিও, ব্যক্তিগত ফোনালাপ ফাঁস করে তা সামাজিক যোগাযোগমাধ্যমে প্রকাশ ও ছড়িয়ে দেওয়া হচ্ছে। এর মধ্য দিয়ে বিভ্রান্তি তৈরি এবং ন্যায়বিচারকে প্রভাবিত করার অপকৌশল কাজ করছে বলে মনে করেন কি?ফরিদা ইয়াসমিন: রোজিনাকে আটকে রেখে নির্যাতন করে এবং কোন পরিস্থিতিতে কীভাবে তাঁর কাছ থেকে স্বীকারোক্তি আদায় করা হয়েছে, এর পুরোটা আমরা এখনো কেউ জানি না। খণ্ডিত বা এডিট করা কিছু ভিডিও প্রচার করে বিচারপ্রক্রিয়াকে প্রভাবিত করা যায় না। আইনের প্রতি আমাদের শ্রদ্ধা আছে। আমার বিশ্বাস, আদালতে ন্যায়বিচার পাবেন রোজিনা।প্রথম আলো: ক্ষমতাসীন দলের নেতা এবং মন্ত্রীরা এ ঘটনায় পরস্পরবিরোধী বক্তব্য দিচ্ছেন, এর কারণ কী হতে পারে বলে মনে করেন?ফরিদা ইয়াসমিন: দেশে গত বছর করোনা মহামারি শুরুর পর আমরা দেখেছি একেক মন্ত্রী একেক রকমের বক্তব্য দিচ্ছেন। এতে মানুষের মধ্যে বিভিন্ন সময় বিভ্রান্তি দেখা দেয়। সরকারের মধ্যে সমন্বয়ের অভাবও দেখা গেছে। সংক্রমণ পরিস্থিতি, টিকা নিয়ে বেশি কথা বললে সমস্যাও তৈরি হয়। রোজিনার ক্ষেত্রেও বেশি কথা না বলে বিষয়টির নিষ্পত্তির দিকে নজর দেওয়া দরকার। গণমাধ্যম ও সরকারকে মুখোমুখি করা কারও কাম্য হতে পারে না। পুরো ঘটনার সঠিক, নিরপেক্ষ ও সুষ্ঠু তদন্ত হওয়া দরকার।প্রথম আলো: স্বাস্থ্য মন্ত্রণালয়ের কর্মকর্তাদের বিরুদ্ধেই হয়রানি–নির্যাতনের অভিযোগ উঠেছে। আবার তাঁদের দিয়েই তদন্ত কমিটি করা হয়েছে। এটি প্রত্যাখ্যান করেছে সাংবাদিক সমাজ। এরপরও মন্ত্রণালয় তার অবস্থান থেকে সরেনি। কী বলবেন?ফরিদা ইয়াসমিন: যারা ঘটনায় জড়িত, তাদের দিয়ে তদন্ত কমিটি হতে পারে না। এটি ঘটনার শুরু থেকেই আমরা বলে আসছি। স্বাস্থ্য মন্ত্রণালয়ের কর্মকর্তাদের বাদ দিয়ে আইন বা অন্য কোনো মন্ত্রণালয়ের কর্মকর্তাদের সমন্বয়ে তদন্ত কমিটি হতে হবে। যে কমিটিতে সাংবাদিক সমাজের প্রতিনিধি থাকবে, অন্য পেশার প্রতিনিধিরাও থাকতে পারে। যাতে পুরো বিষয়টি সঠিকভাবে অনুসন্ধান করা যায়। আর রোজিনাকে নির্যাতনের ঘটনায় জড়িত স্বাস্থ্য মন্ত্রণালয়ের কর্মকর্তাদের বিরুদ্ধে ব্যবস্থা নিতে হবে।",
   "Meta-Summary": "‘যে তথ্য মানুষ জানে না, সেই তথ্যই গণমাধ্যম প্রকাশ করে। নানা কৌশল, উপায় ও মাধ্যমে তথ্য সংগ্রহ করেন সাংবাদিকেরা।...’"
 },
 "doc_11012" : {
   "Description": "প্রথম আলো: প্রশাসনের কেন্দ্র সচিবালয়ে একজন সাংবাদিককে প্রায় ছয় ঘণ্টা আটকে রেখে নির্যাতন করার পর সাংবাদিকদের কাজের পরিবেশ বা নিরাপত্তা বলে আর কিছু থাকে কি না?গোলাম রহমান: একজন সাংবাদিক সংবাদ সংগ্রহে গিয়ে কী কৌশল নিয়েছেন, তা নিয়ে আইনের মুখোমুখি হতে পারেন। কিন্তু তাঁকে প্রায় ছয় ঘণ্টা আটকে রেখে নির্যাতন করা হলো। গণমাধ্যম ও সামাজিক যোগাযোগমাধ্যম সূত্রে দেখা গেছে, কর্মকর্তাদের আচরণ ভদ্রতার ঊর্ধ্বে চলে গেছে। একজন সাংবাদিকের সঙ্গে এমন আচরণের ধৃষ্টতা তো সরকারি কর্মকর্তারা দেখাতে পারেন না। এটা খুবই দুঃখজনক।প্রথম আলো: তথ্য প্রকাশে নানা প্রতিবন্ধকতার অভিযোগ আছে। ডিজিটাল সিকিউরিটি অ্যাক্টের পর অফিশিয়াল সিক্রেসি অ্যাক্টের প্রয়োগ দেখা গেল। এর মধ্য দিয়ে অনুসন্ধানী সাংবাদিকতাকে সরকার দমিয়ে রাখতে চায় কি না?গোলাম রহমান: সাংবাদিকদের তথ্য পাওয়ার সুযোগ করে দিতে হবে। সাংবাদিকেরা তো রাষ্ট্রের বিরুদ্ধে নন। তাঁরা যদি দুর্নীতি, অনিয়মের বিরুদ্ধে সংবাদ প্রকাশ করেন, তাতে তো সরকারের খুশি হওয়ার কথা। আর সচিবালয় তো কোনো নিষিদ্ধ জায়গা নয়। অনুমতি নিয়েই সাংবাদিক সেখানে প্রবেশ করেছেন। কিন্তু কর্মকর্তাদের আচরণে স্বাভাবিকভাবেই মনে হচ্ছে, এটি স্বাধীন সাংবাদিকতায় বাধা বা হুমকি।প্রথম আলো: ঘটনার বিভিন্ন আংশিক ভিডিও, ব্যক্তিগত ফোনালাপ ফাঁস করে সামাজিক যোগাযোগমাধ্যমে প্রকাশ ও ছড়িয়ে দেওয়া হচ্ছে। এর মধ্য দিয়ে বিভ্রান্তি তৈরির অপকৌশল কাজ করছে বলে মনে করেন কি?গোলাম রহমান: জনগণের করের টাকায় পত্রিকায় বিজ্ঞাপন দিয়ে, স্বাস্থ্য মন্ত্রণালয়ের ফেসবুক পেজে বুস্ট পোস্টিং (টাকার বিনিময়ে প্রচার বাড়ানো) করে অভিযুক্তের বিরুদ্ধে বিষোদ্‌গার করা হচ্ছে। নিরপেক্ষ বিচার বা আদালতের কাজকে প্রভাবিত করার চেষ্টা হচ্ছে। সরকারি টাকায় এটা করা মোটেই সঠিক হচ্ছে না, এটি নৈতিকও নয়। যাঁরা ঘটনার সঙ্গে জড়িত, সরকারিভাবে তাঁদের বিরুদ্ধে কোনো ব্যবস্থা নেওয়া হয়নি। বরং সাংবাদিকদের একটি পক্ষ বানিয়ে দিচ্ছে। বিচারের আগেই শাস্তি ভোগ করতে হচ্ছে। এতে ন্যায়বিচার প্রশ্নবিদ্ধ হচ্ছে।প্রথম আলো: ক্ষমতাসীন দলের রাজনীতিবিদ ও সরকারের মন্ত্রীদের কাছ থেকে পরস্পরবিরোধী বক্তব্য আসছে, এটার কারণ কী?গোলাম রহমান: এটা কি সমন্বয়হীনতা, নাকি সরকারি চিন্তা তাদের কাছে পরিষ্কার নয়, ঠিক বোঝা যাচ্ছে না। আমারও কৌতূহল হচ্ছে। স্বাস্থ্যমন্ত্রী বিষয়টি শুরুতেই সমাধান করতে পারতেন। এ ঘটনায় সাংবাদিকতা পেশার জন্য নতুন করে চ্যালেঞ্জ তৈরি হয়েছে। এটা শুধু অনুসন্ধানী নয়, সাধারণ সাংবাদিকতার জন্যও। সরকার নিশ্চয়ই বিষয়টির দ্রুত সুরাহা করবে।প্রথম আলো: স্বাস্থ্য মন্ত্রণালয়ের কর্মকর্তাদের বিরুদ্ধে অভিযোগ, অথচ তাঁদের কর্মকর্তা দিয়েই তদন্ত কমিটি গঠিত হয়েছে; যা প্রত্যাখ্যান করেছে সাংবাদিক সংগঠনগুলো। এরপরও নতুন করে কোনো তদন্ত কমিটি গঠিত হয়নি, কেন?গোলাম রহমান: তদন্ত কমিটি নিয়ে ইতিমধ্যে প্রশ্ন উঠেছে। মানবাধিকার কমিশন বা কোনো একজন বিচারপতির নেতৃত্বে স্বাধীন তদন্ত কমিটি করা হলে তা শোভন হতো।প্রথম আলো: সাংবাদিকের তথ্য সংগ্রহের চেষ্টাকে নানা অপবাদ দেওয়া হচ্ছে। এটি সাংবাদিকতা পেশার প্রতি ক্ষমতা প্রদর্শনের মানসিকতা কি না?গোলাম রহমান: আংশিক ভিডিও দেখিয়ে চৌর্যবৃত্তির অভিযোগ দেওয়া হচ্ছে। এটা তাঁকে দোষী প্রমাণ করে না। তদন্ত ও বিচারিক প্রক্রিয়ার মধ্য দিয়ে এটি পরিষ্কার হবে। প্রশাসনের কর্মকর্তাদের হস্তক্ষেপে একজন সাংবাদিক বিশেষ করে একজন নারী সাংবাদিকের শরীরে হাত তোলা, আটকে রাখা, মোবাইল ফোন জব্দ করার ঘটনা অনভিপ্রেত, দৃষ্টিকটু। এতে অনধিকার চর্চা হয়েছে।",
   "Meta-Summary": "‘তদন্ত কমিটি নিয়ে ইতিমধ্যে প্রশ্ন উঠেছে। মানবাধিকার কমিশন বা কোনো একজন বিচারপতির নেতৃত্বে স্বাধীন তদন্ত কমিটি করা হলে তা শোভন হতো।’"
 },
 "doc_11013" : {
   "Description": " রবীন্দ্রনাথ কণ্ঠরোধ প্রবন্ধে বলছেন, ‘একদিন দেখিলাম, গবর্মেণ্ট্‌ অত্যন্ত সচকিতভাবে তাঁহার পুরাতন দণ্ডশালা হইতে কতকগুলি অব্যবহৃত কঠিন নিয়মের প্রবল লৌহশৃঙ্খল টানিয়া বাহির করিয়া তাহার মরিচা সাফ করিতে বসিয়াছেন। প্রত্যহ-প্রচলিত আইনের মোটা কাছিতেও আমাদিগকে আর বাঁধিয়া রাখিতে পারে না—আমরা অত্যন্ত ভয়ংকর!’ ১৮৯৮ সালে রবীন্দ্রনাথ ঠাকুর কণ্ঠরোধ প্রবন্ধটি পাঠ করেছিলেন একটি অনুষ্ঠানে, সিডিশন বিল পাস হওয়ার আগে। আর এর এক বছর পরেই, অর্থাৎ ১৮৯৯ সালে ভারতবর্ষে জারি হয়েছিল সরকারি গোপনীয়তার কুখ্যাত আইন ‘অফিশিয়াল সিক্রেটস অ্যাক্ট’। নতুন করে সেই আইন আবারও আলোচনায় এল স্বাধীন বাংলাদেশে। প্রথম আলোর জ্যেষ্ঠ সাংবাদিক রোজিনা ইসলামকে গ্রেপ্তার করা হয়েছে এ আইনেই।হঠাৎ শত বছরের পুরোনো আইনকে টেনে আনা হলো কেন? কী আছে এই আইনে? আইনের প্রেক্ষাপট কী, এর প্রয়োগ কোথায় কোথায়? ইন্টারনেটে ঘাঁটাঘাঁটি করে জানা গেল, এই আইনের জনক বলুন বা জননী ‘কুইন্স সিক্রেটস অব দ্য রিলম’। রানি প্রথম এলিজাবেথের সময় ফ্রান্সিস ড্রেকের নেতৃত্বে পাঁচটি জাহাজের একটি বহর সমুদ্র অভিযানে বেরিয়েছিল। নাম যদিও ছিল ভয়েস অব ডিসকভারি, আদতে উদ্দেশ্য ছিল সাগরে স্পেনের একক আধিপত্যকে চ্যালেঞ্জ করা। ১৫ ডিসেম্বর ১৫৭৭ থেকে ২৬ সেপ্টেম্বর ১৫৮০ পর্যন্ত চলা ওই অভিযানে অংশগ্রহণকারীদের কাছ থেকে গোপনীয়তার প্রতিশ্রুতি আদায় করা হয়েছিল।বলা হয়েছিল, অভিযানের কোনো তথ্য তাঁরা মরে গেলেও ফাঁস করতে পারবেন না। যে নির্দেশের অধীনে তাঁরা এই অঙ্গীকার করেছিলেন, সেটাই কুইন্স সিক্রেটস অব দ্য রিলম। তবে এখানেই থেমে থাকেনি ইংরেজরা। নানা নামে ও চেহারায় তথ্য গোপনের সংস্কৃতির যে চর্চা, সেটা চালিয়ে গেছে। সময়ের সঙ্গে সঙ্গে পরিমার্জন, পরিবর্ধন ও সংস্কার অবশ্য করেছে, তবে ভালো কিছু হয়নি।ব্রিটিশদের এই গোপনীয়তার সংস্কৃতি নিয়ে একটা গোটা বই লিখে ফেলেছেন ক্রিস্টোফার মোরান। কেমব্রিজ ইউনিভার্সিটি প্রেস থেকে প্রকাশিত বইটির নাম ক্ল্যাসিফায়েড: সিক্রেসি অ্যান্ড দ্য স্টেট ইন মডার্ন ব্রিটেন। বইটির পর্যালোচনা করতে গিয়ে ডায়ানা ক্লার্ক গিল লেবার পার্টির এক সাংসদের কথা বলেছেন। ওই সাংসদ বলেছিলেন, গোপনীয়তা ইংরেজদের একটা বিশেষ রোগ এবং ব্রিটিশ সরকারের একটা অনিরাময়যোগ্য জটিল অসুস্থতার নাম। খোঁজখবর নিয়ে যতটুকু জানা যাচ্ছে, এই রোগে ভুগছে বাংলাদেশ, ভারত, পাকিস্তানসহ বিশ্বের ৪০টির মতো দেশ। এই দেশগুলোর বেশির ভাগই আবার ব্রিটিশ উপনিবেশ ছিল।১৮৮৯ সালে প্রথম অফিশিয়াল সিক্রেটস অ্যাক্ট হয়েছিল। যথেষ্ট শক্ত নয় বলে দুই দশকের মধ্যেই আবার ওই আইনের পরিবর্তন হয়। ১৯১১ সালে যে আইনটি আসে, তা আরও কঠিন, ব্যাপ্তিও অনেক। এই আইনে একজন কলমিস্ত্রি কোনো অফিসের বাথরুম ফিটিংস নিয়ে স্ত্রীর সঙ্গে কথা বলুক কিংবা ব্রিটিশ নেভির রণকৌশল কেউ নাৎসিদের কাছে ফাঁস করুক—দুটোই অপরাধ বলে গণ্য হতো। ব্রিটেনের সরকারি কর্মচারী, আমলারা জানে বাঁচতে সে সময় প্রাণপণে গোপনীয়তার চর্চা করতেন। তবে সংবাদপত্র এই আইনের আওতামুক্ত ছিলেন। তাঁদের জন্য অন্য একটা কৌশল নিয়েছিল সে দেশের সরকার, যাকে বলা হয় ‘ডি’ নোটিশ।ভারতবর্ষে অফিশিয়াল সিক্রেটস অ্যাক্ট জারি হয় ১৮৯৯ সালে। ভারতে প্রতিরক্ষা মন্ত্রণালয়কে এড়িয়ে প্রধানমন্ত্রীর কার্যালয় ফ্রান্স থেকে যুদ্ধবিমান রাফাল নিয়ে দর–কষাকষি করছে—এই খবর প্রকাশের পর দ্য হিন্দুকে দেশটির অ্যাটর্নি জেনারেল কে কে ভেনুগোপাল অফিশিয়াল সিক্রেটস অ্যাক্ট, ১৯২৩–এর ভয় দেখিয়েছিলেন দ্য হিন্দুর পাবলিশিং গ্রুপের চেয়ারম্যান এন রামকে। তাঁর নামেই ছাপা হয়েছিল প্রতিবেদনটি। ঘটনাপ্রবাহ নিয়ে ধারাবাহিক প্রতিবেদন ছাপার পাশাপাশি দ্য ইন্ডিয়ান এক্সপ্রেস ভারতবর্ষে অফিশিয়াল সিক্রেটস অ্যাক্ট নিয়ে প্রতিবেদন প্রকাশ করে।পত্রিকাটি বলছে, ভারতবর্ষে অফিশিয়াল সিক্রেটস অ্যাক্ট, ১৮৯৯ জারি থাকার পরও ভারতের বিভিন্ন প্রান্তে বিভিন্ন ভাষায় খবরের কাগজ ছাপা হচ্ছিল। সরকারি নীতির সমালোচনা ছাপা হচ্ছিল দেদার, উদ্দেশ্য ছিল জনগণের মধ্যে রাজনৈতিক চেতনার উন্মেষ ঘটানো। তাদের ঠেকাতে ভারতবর্ষে পুরোনো আইনের সংযোজন-বিয়োজন করে ইন্ডিয়ান অফিশিয়াল সিক্রেটস অ্যাক্ট, ১৯০৪ জারি হয়। এর জেরে সে সময় সংবাদপত্র প্রকাশকেরা পুলিশি নির্যাতন, জেল-জুলুমের শিকার হন। ভারতের দৈনিক ইন্ডিয়ান এক্সপ্রেস অবশ্য বলছে, আইনটির মুখ্য উদ্দেশ্য ছিল জাতীয়তাবাদী প্রকাশনীর কণ্ঠ রোধ করা।আসলে কি কঠোর কঠিন আইন দিয়ে মুখবন্ধ রাখা যায়? রাখলে কত দিন? ক্রিস্টোফার মোরানের বইয়ের আলোচনায় যদি ফিরে যাই, তাহলে বলতে হবে, যায় না। কারণ, ব্রিটেনে সরকারি অফিসের কর্মচারী থেকে আমলা পর্যন্ত সবাই মুখ বন্ধ করে রাখলেও বিশ শতকে এসে দেখা গেল, স্মৃতিকথার নামে উইনস্টন চার্চিল পর্যন্ত অনেক গোপন কথা প্রকাশ করে দিয়েছেন। পত্রিকাগুলোর জন্য ডি নোটিশ জারি রেখেছিল ব্রিটিশ সরকার। এই ব্যবস্থায় সরকার কোনো জাতীয় নিরাপত্তার স্বার্থে বিশেষ কোনো প্রতিবেদন না ছাপার অনুরোধ করতে পারত। সেই ব্যবস্থাও টেকেনি। ১৯৬৭ সালে চ্যাপম্যান পিনচার নামের এক সাংবাদিক খবর ছেপে দেন যে নিরাপত্তা সংস্থাগুলো সাধারণ মানুষের ফোনে আড়ি পাতে, টেলিগ্রাম পর্যন্ত খুলে পড়ে দেখে। বিপর্যস্ত প্রধানমন্ত্রী হ্যারল্ড উইলসন বলেন, তিনি দু-দুবার ডি নোটিশ দিয়েছেন, তা–ও পত্রিকা কথা শোনেনি। বিষয়টি শেষ পর্যন্ত প্রিভি কাউন্সিলে গড়ায়। তাঁরাও সাংবাদিক ও সংবাদপত্রের পক্ষে দাঁড়ান। আর ২০১৩ সালে তো স্নোডেনের ফাঁস করা নথি ধারাবাহিকভাবে প্রকাশই করে দ্য গার্ডিয়ান।বাংলাদেশে সাম্প্রতিক সময়ে সাংবাদিকদের বিরুদ্ধে অফিশিয়াল সিক্রেটস অ্যাক্ট প্রয়োগের কোনো খবর দিতে পারেনি জনগণের তথ্য অধিকার ও সাংবাদিকতা নিয়ে কাজ করা দুটি সংগঠন আর্টিকেল নাইনটিন বা ম্যানেজমেন্ট অ্যান্ড রিসোর্সেস ডেভেলপমেন্ট ইনিশিয়েটিভ (এমআরডিআই)। তবে পাশের দেশ ভারতে ইদানীং আবারও এই আইনের কয়েকটি প্রয়োগ দেখা গেছে। ২০১৮ সালে এই আইনে দোষী সাব্যস্ত হন সাবেক কূটনীতিক মাধুরী গুপ্তা। তাঁর বিরুদ্ধে পাকিস্তানি গোয়েন্দা সংস্থা আইএসআইকে তথ্য পাচারের অভিযোগ আছে। সাংবাদিকদের মধ্যে ২০১৭ সালে পুনম আগারওয়ালকে মামলায় অভিযুক্ত করা হয়। কাশ্মীর টাইমস–এর সাংবাদিক ইফতিকার গিলানির বিরুদ্ধে উপত্যকায় সেনার অবস্থান–সম্পর্কিত নথি রাখার দায়ে ২০০২ সালে গ্রেপ্তার করা হয়েছিল। সে মামলা পরে সরকারকে তুলে নিতে হয়। আর দ্য হিন্দুর পাবলিশিং গ্রুপের চেয়ারম্যান এন রামকে যখন দেশটির অ্যাটর্নি জেনারেল অফিশিয়াল সিক্রেটস অ্যাক্টের হুমকি দিলেন, তিনি পাত্তাই দেননি, বলেছেন, নথি তিনি চুরি করেননি, টাকা দিয়েও কেনেননি। উল্টো কঠোর ভাষায় ঔপনিবেশিক আমলের এই আইনের সমালোচনা করেছেন। তিনি বলেছেন, ‘আমরা যা প্রকাশ করেছি, তা সম্পূর্ণ যথাযথ এবং জনস্বার্থে প্রকাশিত।’ সুতরাং সেখানে এই আইন সাংবাদিকদের বিরুদ্ধে খুব কাজে আসেনি।মুক্ত গণমাধ্যম সূচকে বাংলাদেশের অবস্থান এখন ১৮০ দেশের মধ্যে ১৫২। ২০১৮ সালের নভেম্বরে ডিজিটাল নিরাপত্তা আইন চালুর পর থেকে লাফিয়ে বাড়ছে মামলার সংখ্যা। বর্তমানেই তিনজন সাংবাদিক এই আইনের শিকার হয়ে জেলে। নিকট অতীতে অফিশিয়াল সিক্রেটস অ্যাক্টে কোনো সাংবাদিককে গ্রেপ্তারের খবর নেই। প্রথম আলোর জ্যেষ্ঠ সাংবাদিক রোজিনা ইসলামকে দিয়ে এখানেও শুরু হলো।",
   "Meta-Summary": "নিকট অতীতে অফিশিয়াল সিক্রেটস অ্যাক্টে কোনো সাংবাদিককে গ্রেপ্তারের খবর নেই। প্রথম আলোর জ্যেষ্ঠ সাংবাদিক রোজিনা ইসলামকে দিয়ে এখানেও শুরু হলো।"
 },
 "doc_11014" : {
   "Description": "একটি গণমাধ্যমে প্রচারিত বা প্রকাশিত সব সংবাদের দায় কি ওই প্রতিষ্ঠানের সব সাংবাদিকের? এ প্রশ্ন আপাতদৃষ্টে খুব হাস্যকর বলে মনে হলেও বাংলাদেশের সংবাদমাধ্যমগুলোর বিষয়ে বিতর্কে প্রায়ই প্রশ্নটি প্রত্যক্ষ বা পরোক্ষভাবে এসে উপস্থিত হয়। অনেকেই কোনো গণমাধ্যমের ভূমিকা নিয়ে সমালোচনার সময় এমন ধারণা দেওয়ার চেষ্টা করেন যে ওই প্রতিষ্ঠানের সব সাংবাদিকই এ ত্রুটি-বিচ্যুতির জন্য দায়ী। অন্ততপক্ষে তাঁদের উচিত এই ইচ্ছাকৃত বা নীতিবিষয়ক ত্রুটির কারণে অবিলম্বে পদত্যাগ করা। এ ধরনের বক্তব্য খুব জনপ্রিয়তা লাভ করে, কেননা এতে দায় অনেকের মাথায় চাপিয়ে দেওয়া যায়। কিন্তু এ ধরনের বক্তব্য না বাস্তবসম্মত, না সাংবাদিকতার কোনো রকমের নীতির সঙ্গে সংশ্লিষ্ট। এ ধরনের কথাবার্তা স্বল্প মেয়াদে দৃষ্টি আকর্ষণ করতে সক্ষম হলেও এর সঙ্গে যে গুরুত্বপূর্ণ বিষয় সংশ্লিষ্ট, সে বিষয়ে আলোচনার কোনো ধারা এখনো গড়ে ওঠেনি। তা হচ্ছে সাংবাদিকতার দায় কী, কার কাছে এ দায়, সাংবাদিকের দায়িত্ব কী?সাংবাদিকতার জগতের তিন ধরনের মানুষসাংবাদিক বললে গণমাধ্যমে সংশ্লিষ্ট একাধিক ধরনের পদাধিকারী ব্যক্তিদের বোঝায়। মোটা রেখায় আমরা সাংবাদিকতার জগতের তিন ধরনের মানুষের কথা বিবেচনা করতে পারি, যাঁরা তথ্য সংগ্রহ এবং তথ্যের উপস্থাপনের সঙ্গে প্রত্যক্ষভাবে সংশ্লিষ্ট। তাঁরা হচ্ছেন প্রতিবেদক; সংবাদের গুরুত্ব ও স্থান নির্ধারণ করেন যাঁরা এবং যাঁরা প্রতিবেদন সম্পাদনা করেন—ডেস্কে কর্মরত সহসম্পাদক থেকে বার্তা সম্পাদক এবং সম্পাদকীয় বিভাগে কর্মরত ব্যক্তিরা।সাংবাদিকতার জগৎ বিষয়ে অবগত ব্যক্তিরা জানেন, এই তিন ধরনের সাংবাদিকের মধ্যে প্রতিবেদকদের পরিচিতি বেশি এ কারণে যে পাঠক-শ্রোতা-দর্শকদের সঙ্গে তাঁদের সম্পর্ক প্রত্যক্ষ; তাঁরাই বিভিন্ন সূত্র থেকে সংবাদ সংগ্রহ করেন এবং সেগুলো তাঁদের বিবেচনায় যথাযথভাবে পাঠক-শ্রোতা-দর্শকদের সামনে তুলে ধরেন। কিন্তু একটি আদর্শ গণমাধ্যমে তাঁরা এ সিদ্ধান্ত নেন না যে তাঁদের সংগৃহীত খবর আদৌ প্রচারিত হবে কি না, কখন ও কীভাবে প্রচারিত হবে। অন্যদিকে, সংবাদ প্রতিষ্ঠানে যাঁরা গেটকিপারের দায়িত্ব পালন করেন, তাঁরা সিদ্ধান্ত নেন কোন খবর প্রকাশিত হবে বা হবে না। এর সঙ্গে যাঁরা যুক্ত থাকেন, অবস্থানগতভাবে তাঁদের মধ্যে দায়িত্বের বণ্টন হয়। একজন বার্তা সম্পাদক বা তাঁর সমপর্যায়ের ব্যক্তি সিদ্ধান্ত নিতে পারেন, কোন খবর প্রকাশিত হবে, কীভাবে হবে। সংবাদ বিভাগের অন্য কেউ এ সিদ্ধান্ত নিতে পারেন না। সম্পাদকীয় বিভাগে যাঁরা কাজ করেন, তাঁরা প্রাত্যহিক সংবাদ পরিবেশনা বিষয়ে অবগত থাকেন না; গণমাধ্যমের নীতি অনুযায়ী তাঁরা উপসম্পাদকীয় লেখেন বা মতামত প্রকাশ করেন, সম্পাদকীয় নীতিমালা তৈরিতে অবদান রাখেন।দায়িত্বের এই বণ্টন থেকে বোঝা যায়, প্রকাশিত সংবাদ এবং মতামত সবার জ্ঞাতসারে প্রকাশিত হয় না, সিদ্ধান্ত গ্রহণের প্রক্রিয়ায় সবার অংশগ্রহণ থাকে না। ফলে, একটি গণমাধ্যমে প্রকাশিত সংবাদের তথ্য, তার গুরুত্ব বা প্রকাশিত মতের দায়িত্বও সবার ওপরে বর্তায় না। সুনির্দিষ্ট কোনো ব্যত্যয় বা বিচ্যুতির দায় যাঁরা ওই প্রক্রিয়ার সঙ্গে যুক্ত—প্রতিবেদক থেকে সম্পাদক এবং যাঁরা সিদ্ধান্ত গ্রহণ করছেন, তাঁদের। এই বিচ্যুতি যদি প্রাতিষ্ঠানিকভাবে গণমাধ্যমের নীতির প্রতিফলন ঘটায়, তবে ওই গণমাধ্যমের নীতিগত অবস্থানের সমালোচনা করা দরকার, সেই নীতিনির্ধারকদের সমালোচনার মুখোমুখি করা দরকার। যেকোনো ধরনের ত্রুটি-বিচ্যুতি-ব্যত্যয় বা নীতিগত অবস্থানের জন্য কোনো গণমাধ্যমের সবাইকে কাঠগড়ায় দাঁড় করানো, তাঁদের বিরুদ্ধে বিষোদ্‌গারের অর্থ হচ্ছে সিদ্ধান্ত গ্রহণের প্রক্রিয়ায় যুক্ত ব্যক্তিদের দায়মুক্ত করা।কিন্তু সাংবাদিকতার সঙ্গে যাঁরা যুক্ত—প্রতিবেদক থেকে সম্পাদক—তাঁদের অবশ্যই কতগুলো মৌলিক দায়িত্ব আছে, যেগুলো এড়িয়ে গিয়ে সাংবাদিকতা করা সম্ভব নয়; অন্যার্থে সাংবাদিকতার নীতিমালার ভিত্তিগত কিছু বিষয় আছে, যা সর্বজনীন এবং দায়িত্বনির্বিশেষে সবার জন্য প্রযোজ্য। সাংবাদিকতার প্রথম বাধ্যবাধকতা বা দায়িত্ব হচ্ছে সত্যের প্রতি। সাংবাদিকতার এই সত্য দর্শনশাস্ত্রের সত্য নয়, বৈজ্ঞানিক গবেষণাগারের চূড়ান্ত সত্য নয়। বিল কোভাচ ও টম রোসেন্টিয়েল দ্য এলিমেন্টস অব জার্নালিজম গ্রন্থে একে বলেছেন ‘আ প্র্যাকটিক্যাল অ্যান্ড ফাংশনাল ফর্ম অব ট্রুথ’—বাস্তব এবং কার্যকর সত্য। এ সত্যের ভিত্তি হচ্ছে পেশাদারিভাবে তথ্য-উপাত্ত ও ঘটনার বিবরণ সংগ্রহ এবং তা যাচাই করা।সাংবাদিকতা আসলে কেবল তথ্য-উপাত্ত ও ঘটনার বিবরণ সংগ্রহের পেশা নয়; এটির ভিত্তি হচ্ছে তথ্য যাচাই করাও। ইংরেজিতে যাকে বলে ভেরিফিকেশন, একে আমরা সত্য প্রতিপাদন বলে বর্ণনা করতে পারি। এই ভেরিফিকেশনের কি কোনো সুনির্দিষ্ট সূত্র আছে? অবশ্যই তা নেই। একেক সময়ে একেকভাবে ভেরিফাই করতে হবে। কিন্তু যা অবশ্যই মনে রাখতে হবে, তা হচ্ছে অনুসৃত পদ্ধতি বস্তুনিষ্ঠ কি না। প্রতিবেদক কিংবা সম্পাদনায় যুক্তরা ব্যক্তি হিসেবে বস্তুনিষ্ঠ হবেন, এমন আশা করা যায় না, কিন্তু তথ্য বা ফ্যাক্টস সংগ্রহের ও উপস্থাপনার পদ্ধতি বস্তুনিষ্ঠ কি না, সেটাই বড় প্রশ্ন। এই যাচাই-বাছাই বা ভেরিফিকেশনকে বিল কোভাচ ও টম রোসেন্টিয়েল বলছেন সাংবাদিকতার ‘এসেন্স’—সারমর্ম। আমেরিকান প্রেস ইনস্টিটিউট বলছে, এটাই সাংবাদিকতাকে প্রোপাগান্ডা, বিজ্ঞাপন, ফিকশন বা বিনোদন থেকে আলাদা করে। এ তালিকায় জনসংযোগকেও যুক্ত করা যায়। বাংলাদেশের সাংবাদিকতার বর্তমান অবস্থায়—কেবল আলাদা আলাদা প্রতিবেদনের বিষয়ে নয়, সামগ্রিকভাবে যদি আমরা বিবেচনা করি, তবে এই ভেরিফিকেশনের কী উদাহরণ দেখতে পাই? গণমাধ্যম তথ্য প্রকাশে যতটা আগ্রহী, ভেরিফিকেশনে ততটা নয়। দুই বা বহু পক্ষের বক্তব্য দেওয়া ভেরিফিকেশন নয়। একইভাবে সাংবাদিকতার একটা কাজ হচ্ছে যেকোনো আলোচনায় কেবল আরেকটা কণ্ঠস্বর যুক্ত করা নয়, আলোচনার মানোন্নয়ন; সেটা সংবাদেই হোক কিংবা সম্পাদকীয়তে।এখন এর সঙ্গে যুক্ত হয়েছে সামাজিক যোগাযোগমাধ্যম বা সোশ্যাল মিডিয়ার প্রবণতা। সামাজিক যোগাযোগমাধ্যম অনেক সময় অনেক অজানা বিষয়কে আলোচনার কেন্দ্রে স্থাপন করে, গণমাধ্যমে আসে না—এমন অনেক বিষয়ের দিকে আমাদের দৃষ্টি আকর্ষণ করে, মুহূর্তের মধ্যে কোনো বিষয়কে সবার অবগতির ব্যবস্থা করে, নিয়ন্ত্রণমুক্তভাবে পরিস্থিতি প্রচার করে, বিভিন্ন ধরনের মতপ্রকাশের সুযোগ করে দেয়—এগুলোকে অস্বীকার করা যাবে না। তারপরও একসময় যে সামাজিক মাধ্যম ছিল বিভিন্ন ধরনের স্বৈরাচারী শাসকদের বিরুদ্ধে প্রচারের ও সংগঠিত হওয়ার হাতিয়ার, তা এখন স্বৈরাচারীদের ব্যবহারের উপাদানে পরিণত হয়েছে। গোষ্ঠীস্বার্থ এবং অসৎ উদ্দেশ্যে ব্যবহারের ঘটনাও ঘটছে—ফেক নিউজ প্রপঞ্চের ভিত্তি হচ্ছে এটাই। যে কারণে সোশ্যাল মিডিয়ার শক্তি সত্ত্বেও এগুলোকে ‘সাংবাদিকতা’ বলার বিবিধ রকমের বিপদ আছে।আজকের দিনে যখন আমরা ‘অলটারনেটিভ ফ্যাক্টস’ এবং ‘পোস্ট ট্রুথ’-এর কল্পিত এক জগতে বাস করছি এবং যে পোস্ট ট্রুথের অর্থ হচ্ছে মানুষ আসল ঘটনা বা সত্যের বদলে তাদের আবেগ ও বিশ্বাসের ওপর নির্ভর করে কোনো একটি যুক্তিকে গ্রহণ করে নিচ্ছে, সেই সময়ে সাংবাদিকতার মৌলিক বিষয়ের দিকেই আগে তাকাতে হবে। ফ্যাক্টস সংগ্রহের বাধ্যবাধকতা একজন রিপোর্টারের প্রথম কাজ। কী ছাপা হবে, কী প্রচারিত হবে, সেই সিদ্ধান্তের কথা বিবেচনা না করেই তাঁকে এই ফ্যাক্টস সংগ্রহ করতে হবে, লিখতে হবে। অন্যদিকে, সম্পাদনার দায়িত্ব যিনি আছেন—প্রধান প্রতিবেদক থেকে সম্পাদক পর্যন্ত সবাইকে মনে রাখতে হবে, এর ব্যত্যয় মানে সাংবাদিকতা নয়। এই ফ্যাক্টসের বিষয়ে স্বচ্ছতাও দরকার; কোন সূত্র এ তথ্য দিচ্ছে, কীভাবে এই তথ্য পাওয়া যাচ্ছে, যাতে পাঠক-শ্রোতা-দর্শকেরা বুঝতে পারেন তার বিশ্বাসযোগ্যতা কতটুকু। বাংলাদেশে প্রায়ই সরকারি ভাষ্যকে এমনভাবে প্রচার করা হয়, যেন সেটাই খবর।সাংবাদিকতার দায় একমাত্র জনসাধারণের কাছে; এমনকি যখন এই সাংবাদিকতার পৃষ্ঠপোষক ব্যক্তি এবং সাংবাদিকতার প্রতিষ্ঠান ব্যক্তিমালিকানায়। বিশ্বাসযোগ্যতা অর্জনের একমাত্র উপায় এই দায়ের প্রতি নিষ্ঠাবান হওয়া। আর তার জন্যই সাংবাদিকতাকে থাকতে হয় স্বাধীন; নিরপেক্ষতাই যথেষ্ট নয়। এই স্বাধীনতা বজায় রাখতে হলে সাংবাদিকতাকে পেশা ও প্রতিষ্ঠান হিসেবে এবং সাংবাদিককে ব্যক্তি হিসেবে যাঁদের বিষয়ে সংবাদ বা সম্পাদকীয় প্রকাশ করবে, তাঁদের থেকে স্বাধীন থাকতে হবে; কেবল তবেই গণমাধ্যম ওয়াচডগের ভূমিকা পালন করতে পারবে।বাংলাদেশের সাংবাদিকতার বিবেচনায় এই কথাগুলো কেবল তত্ত্বগতভাবে বলে উড়িয়ে দেওয়ার মতো মানুষের অভাব হবে না। কিন্তু সাংবাদিকতার এই মৌলিক বিষয়গুলোকে ধর্তব্যে না নিয়ে, এসব দিকে মনোযোগ না দিয়ে ঘটনার প্রেক্ষাপটে সাংবাদিকদের বিরুদ্ধে, সাংবাদিকতার বিরুদ্ধে বিষোদ্‌গার করলে ফলোদয় হবে তা নয়। গত ৫০ বছরে বিশেষ করে গত তিন দশকে বাংলাদেশের সাংবাদিকতার ক্ষেত্রে তিনটি বিষয় সাংবাদিকতার জগৎ থেকে এসব মৌলিক নীতিমালাকে নির্বাসনে পাঠিয়েছে।প্রথমত, সাংবাদিকতা প্রাতিষ্ঠানিকভাবে প্রতিষ্ঠিত হতে পারেনি। এটি এক বা একাধিক গণমাধ্যম প্রতিষ্ঠান গড়ে ওঠার বিষয় নয়। সাংবাদিকতাই যে একটি প্রতিষ্ঠান, সেই ধারণা স্বাধীনতার আগে যেভাবে বিকশিত হচ্ছিল, তা স্বাধীনতার পরে ক্রমাগতভাবে ক্ষয়প্রাপ্ত হয়েছে। এমনকি ১৯৮২-১৯৯০ পর্যায়েও সাংবাদিকতার সেই সম্ভাবনা বিরাজ করেছে, কিন্তু দুর্ভাগ্যজনকভাবে ১৯৯০ সালের পরে সেই ধারাবাহিকতা অব্যাহত থাকেনি।দ্বিতীয়ত, সাংবাদিকতা এবং সাংবাদিকদের স্বার্থ রক্ষার জন্য কার্যকর ট্রেড ইউনিয়নের অভাব। সমাজের অন্যান্য প্রতিষ্ঠানের মতোই সাংবাদিক ইউনিয়নগুলো দলীয় ভিত্তিতে ভাগ হয়েছে এবং তাতে ব্যক্তিগতভাবে সাংবাদিকদের লাভবান হওয়ার সুযোগ তৈরি হয়েছে, কিন্তু সাংবাদিকতার মৌলিক বিষয়গুলোর চর্চা অবসিত হয়েছে।তৃতীয়ত, বাংলাদেশের গণমাধ্যমের মালিকানার কাঠামোয় পরিবর্তন। ব্যক্তি খাতের বিকাশের ফলে গণমাধ্যমের সংখ্যা বৃদ্ধি পেয়েছে; কিন্তু মালিকানার ধরন পর্যালোচনা করলেই দেখা যাবে যে গণমাধ্যমগুলো নিজেই স্বতন্ত্র প্রতিষ্ঠান হয়ে ওঠেনি, হয়ে উঠছে অন্যান্য ব্যবসার স্বার্থ রক্ষার হাতিয়ার।আগামী পর্ব: গণমাধ্যমের কে মালিক, কীভাবে মালিক",
   "Meta-Summary": "বাংলাদেশে গণমাধ্যম, এর স্বাধীনতা ও সাংবাদিকতা নিয়ে সাম্প্রতিক সময়ে নানা মহলে আলোচনা হচ্ছে। অনেক ক্ষেত্রে এসব আলোচনায় অতিসাধারণীকরণ এবং খুব সহজেই বড় ধরনের উপসংহার টানার প্রবণতাও দেখা যায়"
 },
 "doc_11015" : {
   "Description": "গণমাধ্যমগুলো আসলে গণমাধ্যম কি না, এই প্রশ্ন বাংলাদেশে এখন জোরেশোরে হলেও গণমাধ্যমে গণমানুষের উপস্থিতি বা অনুপস্থিতি আসলে নতুন কোনো আলোচনার বিষয় নয়। যোগাযোগবিজ্ঞানে এসব বিষয় নিয়ে আলোচনার সূত্রপাত অনেক আগেই হয়েছে; মীমাংসা হয়েছে, তা বলা যাবে না। ১৯৫৬ সালে ফ্রেড সিবার্ট, থিওডর পিটারসন ও উইবার শ্র্যাম ফোর থিওরিজ অব প্রেস নামে একটি বই প্রকাশ করেন। সেখানে তাঁরা দেখান, প্রেসের ভূমিকা এবং পরিচালনাকে চারটি তাত্ত্বিক মডেলে ভাগ করা যায়। এগুলো হচ্ছে কর্তৃত্ববাদী, লিবারটারিয়ান, সামাজিক দায়িত্বশীল ও সোভিয়েত মডেল।গণমাধ্যমের চার মডেলকর্তৃত্ববাদী মডেলে গণমাধ্যমের মালিকানা ব্যক্তি ও রাষ্ট্র—দুই খাতে থাকলেও এর ভূমিকা একই রকমের। এদের দায়িত্ব হচ্ছে নাগরিকদের ‘শিক্ষিত’ করা এবং সরকারের প্রোপাগান্ডার হাতিয়ার হিসেবে কাজ করা; উদ্দেশ্য স্থিতাবস্থা বহাল রাখা। লিবারটারিয়ান মডেলে গণমাধ্যম নিরঙ্কুশ স্বাধীনতা ভোগ করবে, মালিকানা থাকবে ব্যক্তি খাতে। গণমাধ্যমের কাজ হবে জানানো, বিনোদন দেওয়া, (পণ্য) বিক্রি করা, ওয়াচডগ হিসেবে নজরদারি করা এবং সরকারকে নিয়ন্ত্রণের মধ্যে রাখা, অর্থাৎ তার বাড়াবাড়ির দিকে নজর রাখা। সোশ্যাল রেসপনসিবিলিটি থিওরি বা সামাজিক দায়িত্বশীল গণমাধ্যম পরিস্থিতি হচ্ছে রাষ্ট্রের সব ধরনের প্রভাব এবং নিয়ন্ত্রণমুক্ত থেকে খবর প্রকাশ করা। গণমাধ্যমে সবার প্রবেশযোগ্যতা থাকার পক্ষে নয় এই তত্ত্ব। গণমাধ্যম ব্যক্তি খাতেই থাকবে কিন্তু এটি নিজেকে নিয়ন্ত্রণ করবে কিছু মানগত স্ট্যান্ডার্ড তৈরি করে। এই তত্ত্বের কথা হচ্ছে যে গণমাধ্যমের একটি নৈতিক দায়িত্ব হচ্ছে জনগণকে জানানো। গণমাধ্যম উঁচু পেশাগত মান বজায় রাখবে এবং সত্যতা ও নির্ভুলতার নিশ্চয়তা বিধান করবে।সোভিয়েত মডেলের প্রধান বিষয় হচ্ছে, গণমাধ্যম সরকারের নিয়ন্ত্রণে থাকবে এবং তার কাজ হচ্ছে স্থিতাবস্থা বদলের লক্ষ্যে কাজ করা, স্থিতাবস্থা বদল মানে হচ্ছে ক্ষমতাসীন দলের নির্ধারিত ‘জনকল্যাণমূলক’ কাজের বাস্তবায়নের পথে জাতিকে ঐক্যবদ্ধ করা এবং তাদের এই লক্ষ্যে পরিচালিত করা। গণমাধ্যমের নিয়ন্ত্রণ এবং কর্তৃত্ব থাকবে গুটিকয় মানুষের হাতে, যাঁরা দলের হয়ে এই নিয়ন্ত্রণ বহাল রাখবেন। গণমাধ্যম কী প্রচার করবে না করবে, সেটাও তাঁরা নির্ধারণ করবেন।গণমাধ্যম কার স্বার্থ দেখেএই চার তত্ত্বের আলোকে কোন ধরনের গণমাধ্যম প্রকৃতপক্ষে জনগণের কথা বলতে পারে, কোন ব্যবস্থায় কোন মাধ্যমকে জনগণের কণ্ঠস্বর বলে কে বিবেচনা করবে, সেটা নির্ভর করছে ওই ব্যক্তির রাজনৈতিক অবস্থানের ওপর। কিন্তু এসব তত্ত্বের পরও যা আলোচনার বিষয় তা হলো, যখন গণমাধ্যম ব্যক্তিমালিকানায় থাকে, তখন এটি কার স্বার্থ দেখে। অনেক গবেষক দেখালেন, আসলে পুঁজির স্বার্থ দেখাই হচ্ছে গণমাধ্যমের কাজ। এই ধারা গণমাধ্যমের রাজনৈতিক অর্থনীতি গবেষণার যে ধারা, তাকেই প্রতিনিধিত্ব করে। এই ধারার গবেষকেরা গণমাধ্যমের কনটেন্ট এবং মালিকানা বিষয়ে গবেষণা করে দেখালেন, এমনকি লিবারটারিয়ান এবং সামাজিক দায়িত্বশীল গণমাধ্যমব্যবস্থায়ও গণমাধ্যম কার্যত সবার কথা বলে না। এগুলো সবার কাছে পৌঁছে যাওয়ার অর্থে গণমাধ্যম হলেও সংখ্যাগরিষ্ঠের কথা বলার মাধ্যম নয়, তাঁদের স্বার্থের প্রতিনিধিত্ব করে না। আরমান্দ মাতেলা ও সেথ সিগেলেবের সম্পাদিত গ্রন্থ কমিউনিকেশন অ্যান্ড ক্লাস স্ট্রাগল (দুই খণ্ড, ১৯৭৯) এ বিষয়ে আলোচনাকে শক্তিশালী করে। এই ধারার আরও অনেক গবেষক আছেন, যাঁদের মধ্যে হার্বার্ট শিলার, রবার্ট ম্যাকচিসনির কথা বলতে পারি, নোয়াম চমস্কি ও অ্যাডওয়ার্ড হারমানের লেখা ম্যানুফ্যাকচারিং কনসেন্ট (১৯৮৮) অন্যতম উদাহরণ।গণমাধ্যমে কোন খবর আসে?গণমাধ্যমগুলো যে খবর দিচ্ছে, যে মত প্রকাশ করছে, সেগুলো বিভিন্নভাবে ফিল্টার হয়। কিন্তু এর মধ্যে দুটো ফিল্টার গুরুত্বপূর্ণ—গণমাধ্যমগুলোর আদর্শিক অবস্থান এবং কোন অর্থনৈতিক ব্যবস্থার মধ্যে এগুলো চালু থাকছে। গণমাধ্যমের মালিক কে বা কারা, সেটা একটা বড় বিষয়। কিন্তু এখানে বিরাজমান রাষ্ট্র-সমাজ-অর্থনৈতিক ব্যবস্থার গুরুত্ব অনেক। গণমাধ্যমের রাজনৈতিক অর্থনীতির আলোচনায় এটাও উঠে এল যে রাষ্ট্র আইনকানুন করে কনটেন্টের ওপর প্রত্যক্ষ বা পরোক্ষ নিয়ন্ত্রণ রাখতে পারে; আবার কখনো কখনো সেটার দরকার হয় না। কেননা, গণমাধ্যমের মালিক বা পরিচালকেরাই এমন সিদ্ধান্ত নেন, যা ওই আইনের দ্বারা অর্জনের চেষ্টা করা হয়। গণমাধ্যমের জনগণের মাধ্যম হয়ে ওঠার ক্ষেত্রে যে জটিল বিষয়টি উপস্থিত থাকে, তা হচ্ছে পুঁজি, মালিকানার ধরন এবং রাষ্ট্রের জটিল সম্পর্ক; সেটাই নির্ধারণ করে গণমাধ্যম কার কথা বলবে। পুঁজিবাদী ব্যবস্থায় গণতান্ত্রিক রাষ্ট্রকাঠামোর মধ্যেই এই সম্পর্ক নির্ধারিত হয়।কীভাবে এই সম্পর্ক কাজ করে, তার বিভিন্ন ধরনের উদাহরণ আছে। যেমন ধরুন ২০০৩ সালে অধিকাংশ মার্কিন গণমাধ্যম ইরাক যুদ্ধের পক্ষে দামামা বাজিয়েছে, যখন তাদের উচিত ছিল এটা অনুসন্ধান করা যে জর্জ বুশ প্রশাসন ইরাকে ব্যাপক বিধ্বংসী অস্ত্র থাকার যে কথা বলছে, সেটা আদৌ ঠিক কি না। অথচ সে সময় খোদ যুক্তরাষ্ট্রেই ইরাক যুদ্ধের বিরুদ্ধে বিক্ষোভ হয়েছে। গণমাধ্যমের একটা বড় অংশই সে সময় প্রশাসনের বক্তব্যের প্রতিধ্বনি করেছে। কেননা, তারা আদর্শিকভাবে এটাকে যথাযথ বলে মনে করেছে। আরও পুরোনো উদাহরণ দেওয়া যেতে পারে। ১৯৭৬ থেকে ১৯৮২ সাল পর্যন্ত গ্লাসগো মিডিয়া স্কুলের পক্ষ থেকে প্রকাশিত তিনটি গ্রন্থ প্রকাশিত হয়—ব্যাড নিউজ, মোর ব্যাড নিউজ ও রিয়েলি ব্যাড নিউজ। এগুলোতে গবেষকেরা দেখিয়েছেন, ব্রিটেনের টেলিভিশনে প্রচারিত সংবাদে পক্ষপাতিত্ব কতটা স্পষ্ট, মিডিয়া খনিশ্রমিকদের আন্দোলনের সময় সরকারের অবস্থানকেই সমর্থন করেছে। এই ধরনের গবেষণা প্রমাণ করে যে গণমাধ্যম সব সময়ই যে জনসাধারণের সব কথাই বলে, তা নয়।গণমাধ্যম কি কেবল সেই সব খবরই প্রকাশ করে, যা পুঁজি ও পুঁজিমালিকের স্বার্থসংশ্লিষ্ট? না, তা নয়। গণমাধ্যমকে প্রাসঙ্গিক, বিশ্বাসযোগ্য ও নির্ভরযোগ্য থাকতে হয় অন্তত পক্ষে দুটো কারণে—প্রথমত, এই আর্থরাজনৈতিক ব্যবস্থা যেন অব্যাহত রাখা যায়, তার জন্য মানসিক অবস্থা তৈরি করা; যাতে বিরাজমান ব্যবস্থাকে গ্রহণযোগ্য মনে হয়। এই ব্যবস্থার সঙ্গে গণমাধ্যমের স্বার্থ যুক্ত। দ্বিতীয়ত, একটি সুনির্দিষ্ট আদর্শের দ্বারা পরিচালিত গণমাধ্যম, যার উদ্দেশ্য হচ্ছে এই ব্যবস্থাটার খোলনলচে বদলে দেওয়া, তারা ব্যতিক্রম।নির্ভরযোগ্যতা, আস্থা ও বস্তুনিষ্ঠতাপ্রচলিত রাষ্ট্রকাঠামো হচ্ছে এই ব্যবস্থার রক্ষক। তার মানে গণমাধ্যম ও রাষ্ট্র একই উদ্দেশ্যে কাজ করছে। এই বিবেচনা থেকে লুই আলথুসার গণমাধ্যমকে বলেছেন ‘রাষ্ট্রের আদর্শিক হাতিয়ার’। গণমাধ্যম সেভাবেই সমাজে গণ-আলোচনার সূচি বা পাবলিক অ্যাজেন্ডা তৈরি করে। আমরা কী নিয়ে ভাবব, সেটাই ঠিক করে দেয় গণমাধ্যম। কিন্তু গণমাধ্যম যা বলে, তার সবটাই যেভাবে চায় আমরা সেভাবে গ্রহণ করি? কালচারাল স্টাডিজের পুরোধা স্টুয়ার্ট হল দেখিয়েছেন তিনভাবে গণমাধ্যমের বার্তা গ্রহণ করা হয়—এর একটি হচ্ছে গণমাধ্যম যেভাবে চায় সেইভাবে; একটি হচ্ছে খানিকটা আপসরফা করে, মানে খানিকটা গণমাধ্যমের পছন্দের, খানিকটা নিজের; আর হচ্ছে একেবারে উল্টোভাবে। ফলে ব্যবস্থা টিকিয়ে রাখার জন্য গণমাধ্যম ভোক্তাকে যা এবং যেভাবে দিচ্ছে, ভোক্তারা সবটাই সেইভাবে গ্রহণ করছেন, এমন মনে করার কারণ নেই। গণমাধ্যমকে তাই এমনভাবে দিতে হয়, যা সংখ্যাগরিষ্ঠের কাছে গ্রহণযোগ্য হয়।দ্বিতীয় কারণ হচ্ছে, গণমাধ্যমকে এমন পণ্য তৈরি করতে হয়, যা তারা বিক্রি করতে পারে। তথ্যই হচ্ছে তার পণ্য। বাজারে প্রতিদ্বন্দ্বিতা এবং সামাজিক দায়িত্ববোধের কারণেই গণমাধ্যমকে সততার সঙ্গে তুলে ধরতে হয় ঘটনা কী ঘটেছে। সবটাই সব সময় তুলে ধরছে, তা নয়, যেটাকে গণমাধ্যম মনে করছে গুরুত্বপূর্ণ, সেটাকে তুলে ধরছে, বাছাই করেই দিচ্ছে। এটাই হচ্ছে গেটকিপিং। এতে গণমাধ্যমকে এমনভাবে বলতে হয়, যা সত্যের অপলাপ নয়। কেননা, তাহলে তা ভোক্তারা গ্রহণ করবেন না। এটা নিশ্চিত করার উপায় হচ্ছে কতগুলো মান বজায় রাখা। কয়েক শ বছর ধরে গণমাধ্যমের ধারার মধ্যে এই মানগুলো তৈরি হয়েছে; এর উৎস হচ্ছে সামাজিক দায়িত্ববোধ। তাকে অর্জন করতে হয় নির্ভরযোগ্যতা, আস্থা; নিশ্চিত করতে হয় বস্তুনিষ্ঠতা।গণমাধ্যমের গণসংশ্লিষ্টতাগণমাধ্যম আদর্শিকভাবে বিরাজমান ব্যবস্থার পক্ষে হলেও এই ব্যবস্থার অসংগতিগুলো তুলে ধরা, ক্ষমতাশালীদের জবাবদিহির মুখোমুখি করা এবং রাষ্ট্রের ওপর নজরদারি করা তার কাজ। ক্ষমতাকে অর্থনৈতিক, সামাজিক বা রাজনৈতিক জবাবদিহির মুখোমুখি করাই হচ্ছে গণমাধ্যমের দায়িত্ব। গণমাধ্যমকে যদিও বলা হচ্ছে রাষ্ট্রের আদর্শিক হাতিয়ার, কিন্তু তার অবস্থান হচ্ছে সিভিল সোসাইটিতে—রাষ্ট্র ও রাজনৈতিক দলের মাঝামাঝি। তার কাজ হচ্ছে তার ভোক্তাদের পক্ষ থেকে প্রশ্ন তোলা; কেবল ভোক্তা বলেই নয়, নাগরিকদের প্রতিনিধি হিসেবেও। তথ্য জানা নাগরিকের অধিকার। গণতান্ত্রিক ব্যবস্থায় জবাবদিহি কেবল নির্বাচনের মধ্যে সীমিত নয়।যেকোনো গণমাধ্যমের গণসংশ্লিষ্টতা বিচারের জন্য এগুলোকে মাপকাঠি বলে বিচার করতে হবে। বাংলাদেশের গণমাধ্যমগুলো গণমাধ্যম কি না, সেই প্রশ্ন বিচারের জন্যও দরকার এই মাপকাঠিগুলোকে মাথায় রাখা। গণমাধ্যমে তথ্য হিসেবে যা পরিবেশিত হচ্ছে, তা নাগরিকদের এক বড় অংশের কাছে পৌঁছাচ্ছে, এই হিসেবে এগুলোকে গণমাধ্যম বলে বিবেচনা করতেই হবে। কিন্তু গেটকিপার হিসেবে কোন ধরনের তথ্য বাদ দিচ্ছে, সংবাদমূল্য বিবেচনায় বাদ দিচ্ছে, নাকি অন্য বিবেচনা কাজ করছে, কী বিষয়কে গণ-আলোচনার সূচি করছে, পেশাগতভাবে যে মানগুলো বজায় রাখার বাধ্যবাধকতা আছে—সত্যতা, বস্তুনিষ্ঠতা ও প্রাসঙ্গিকতা, সেগুলো পালন করা হচ্ছে কি না, সেগুলো কার্যত নির্ধারকের ভূমিকা পালন করে। সেসব বিবেচনায়ই বাংলাদেশের এক বড়সংখ্যক গণমাধ্যমের ভূমিকা প্রশ্নবিদ্ধ; এই দুর্বলতা এই মাধ্যমের বিশ্বাসযোগ্যতাকে ক্রমাগতভাবে দুর্বল করেছে। মনে রাখা দরকার, গণমাধ্যমের সংখ্যা বৃদ্ধি কিংবা সংখ্যাগরিষ্ঠের কথা বলার নামে সংবাদমূল্যহীন বিষয়কে উপস্থাপন করাই গণমাধ্যমের গণবিচ্ছিন্নতাকে আড়াল করতে পারে না।গণমাধ্যম রাষ্ট্র ও রাজনীতির স্থিতাবস্থার সঙ্গে ওতপ্রোতভাবে জড়িত কিংবা আদর্শিকভাবে পুঁজিবাদী ব্যবস্থার পক্ষে এটা সত্য কিন্তু গণমাধ্যমের নীতিনির্ধারক সম্পাদকেরা এই যুক্তিকে ঢাল হিসেবে ব্যবহার করতে কিংবা দল, ব্যক্তি বা গোষ্ঠীকে নিরঙ্কুশভাবে সমর্থন করার জন্য ব্যবহার করতে পারেন না। কেননা, বস্তুনিষ্ঠতা, সত্যতা ও সামাজিক দায়িত্ব পালনের মৌলিক শর্ত পূরণ করা ছাড়া, যার অন্যতম হচ্ছে ক্ষমতাসীনদের জবাবদিহির মুখোমুখি করা, গণমাধ্যম কখনো গণমাধ্যম হয়ে ওঠে না; নাগরিকের মৌলিক যে অধিকার, সেটিকে পাশ কাটিয়ে গণমাধ্যম তার অন্য দায়িত্ব পালন করছে, এমন মনে করার কারণ নেই।আগামী পর্ব: সাংবাদিকতার দায় কার কাছে, সাংবাদিকের দায়িত্ব কী",
   "Meta-Summary": "বাংলাদেশে গণমাধ্যম, এর স্বাধীনতা ও সাংবাদিকতা নিয়ে সাম্প্রতিক সময়ে নানা মহলে আলোচনা হচ্ছে।"
 },
 "doc_11016" : {
   "Description": "প্রথম আলোর জ্যেষ্ঠ প্রতিবেদক রোজিনা ইসলাম একজন খ্যাতিমান সাংবাদিক। তিনি তাঁর সহকর্মীদের মধ্যে অত্যন্ত সম্মানিত। তিনি তাঁর সাহসী ও অন্তর্দৃষ্টিপূর্ণ প্রতিবেদনের জন্য পরিচিত। তাঁর জামিন আবেদনের ওপর আগামীকাল শুনানি হবে। তিনি কোন অপরাধে আগামীকাল পর্যন্ত কারাগারে থাকবেন? সিদ্ধান্তটি দিয়েছেন বিজ্ঞ আদালত। যেহেতু বিচার বিভাগের প্রতি আমাদের সর্বোচ্চ শ্রদ্ধা রয়েছে, তাই আমরা এই সিদ্ধান্ত নিয়ে প্রশ্ন করি না। তবে আইনটি আরও ভালোভাবে বোঝার দৃষ্টিভঙ্গি থেকে এ–সম্পর্কিত কয়েকটি প্রশ্ন উত্থাপন করছি।১. বিচার সম্পন্ন হওয়ার আগে কেউ যাতে ভোগান্তি বা শাস্তির শিকার না হন, তা নিশ্চিত করার জন্য জামিনের বিধান রয়েছে। রোজিনা এক শিশুসন্তানের মা। তিনি অসুস্থ। মানসিক আঘাত ও অপমান নিয়ে তিন দিন কারাগারে থাকবেন তিনি। তাহলে এক মিনিটও বিচার হওয়ার আগে রোজিনাকে কি শাস্তি দেওয়া হচ্ছে না?২. আইন অনুযায়ী, তিনটি সুস্পষ্ট কারণ রয়েছে—যার ভিত্তিতে জামিন নাকচ করা যেতে পারে: ক. অভিযুক্ত ব্যক্তি মামলার সাক্ষ্যপ্রমাণে অবৈধ হস্তক্ষেপ করতে পারেন, খ. অভিযুক্ত ব্যক্তি সাক্ষীদের হুমকি দিতে পারেন এবং তাঁর মাধ্যমে বিচারিক প্রক্রিয়া ক্ষতিগ্রস্ত হতে পারে, গ. অভিযুক্ত ব্যক্তি পালিয়ে যেতে পারেন এবং এভাবে আইনের নাগাল থেকে বাঁচতে পারেন।এই কারণগুলোর বাইরে দেশের কোনো নাগরিকের জামিন অস্বীকার করার কোনো আইনগত ভিত্তি নেই। উল্লিখিত তিনটি শর্তের কোনোটিই রোজিনার ক্ষেত্রে প্রযোজ্য নয়। তিনি তিন দিন কারাগারে থাকবেন এবং তা হচ্ছে তাঁর জামিন শুনানি মুলতবি করার কারণে। গতকাল তাঁকে জামিন দেওয়া যেত।১৮৯৮ সালের ফৌজদারি কার্যবিধির ৪৯৭ (১) ধারায় সুস্পষ্টভাবে বলা আছে, ‘কোনো অজামিনযোগ্য অপরাধের অভিযোগে অভিযুক্ত যেকোনো ব্যক্তিকে গ্রেপ্তার বা পরোয়ানা ছাড়াই আটক করা হলে...তাঁকে আদালতে হাজির করা হলে, তাঁকে জামিনে মুক্তি দেওয়া যেতে পারে। তবে অভিযুক্ত ব্যক্তি যদি মৃত্যুদণ্ড বা যাবজ্জীবন কারাদণ্ডে দণ্ডনীয় অপরাধে দোষী বলে বিশ্বাস করার যুক্তিসংগত কারণ থাকে, তাহলে অভিযুক্ত ব্যক্তিকে জামিন দেওয়া যাবে না।‘তবে শর্ত থাকে যে আদালত ১৬ বছরের কম বয়সী যেকোনো ব্যক্তি বা এ–জাতীয় অপরাধে অভিযুক্ত যেকোনো নারী বা অসুস্থ বা জরাগ্রস্ত ব্যক্তিকে জামিনে মুক্তি দেওয়ার নির্দেশ দিতে পারেন।’প্রথমত একজন নাগরিক হিসেবে, তারপর একজন নারী হিসেবে এবং শেষতক একজন অসুস্থ ব্যক্তি হিসেবে রোজিনা জামিন পাওয়ার অধিকারী। বিজ্ঞ বিচারকের প্রতি যথাযথ শ্রদ্ধা রেখে, আমরা আবার বলছি, আমরা বিচার বিভাগকে সর্বোচ্চ শ্রদ্ধার জায়গায় রেখে বলছি, রোজিনার মামলার ক্ষেত্রে ৪৯৭ ধারার বিধানটি কীভাবে অনুসরণ করা হয়েছে, তা জানতে চাওয়া কি আমাদের ভুল হবে?ব্যারিস্টার তানজিব–উল আলমের মতে, অভিযুক্ত হওয়ার পর এবং তা যদি অজামিনযোগ্যও হয়, তবু একজন নারীর জামিন চাওয়ার অধিকার আছে। অপরাধীদের বিচার প্রবিধানের ৪৯৭ নম্বর ধারায় এটি স্পষ্ট করা আছে। একজন ব্যক্তি যদি পালিয়ে না যান, প্রমাণাদি ধ্বংস বা সাক্ষীদের ভয় দেখিয়ে না থাকেন, এ ধরনের ব্যক্তিকে জামিন দেওয়া হয়েছে—বাংলাদেশ ও ভারতের সুপ্রিম কোর্টের হাইকোর্ট বিভাগে, এমনকি আপিল বিভাগেও এমন বেশ কিছু বিচারিক সিদ্ধান্তের নজির রয়েছে।আইনটি অবশ্য যথেষ্ট স্পষ্ট নয়। যদিও আইন পুরোপুরি তাঁর পক্ষে থাকার পরও রোজিনাকে জামিন পাওয়ার জন্য ধুঁকতে হচ্ছে। আবারও আমরা বিজ্ঞ বিচারককে প্রশ্ন করছি না, তবে আন্তরিক আবেদন জানাচ্ছি, আইন মেনে চলা নাগরিক হিসেবে আমরা পুরোপুরি বিভ্রান্ত যে কীভাবে আমাদের আইন বোঝা এবং বিচার চাওয়া উচিত।দণ্ডবিধি ১৮৬০-এর ৩৭৯ ও ৪১১ ধারা এবং অফিশিয়াল সিক্রেটস অ্যাক্ট ১৯২৩-এর ৩ ও ৫ ধারায় রোজিনা ইসলামের বিরুদ্ধে অভিযোগ আনা হয়েছে।দণ্ডবিধি দিয়ে সাধারণত চোরের বিচার করা হয়। রোজিনা আসলে কী চুরি করেছেন? তাঁর বিরুদ্ধে অভিযোগ আনা হয়েছে, তিনি মুঠোফোন ব্যবহার করে কিছু ছবি তুলেছেন। এই ফোন এখন পুলিশের হেফাজতে রয়েছে। কিন্তু তিনি যা করেছেন, পেশাদার সাংবাদিক হিসেবে এবং দেশের জনগণের স্বার্থে করেছেন। সেখানে তাঁর ব্যক্তিগত কোনো স্বার্থ নেই, সাংবাদিকতা এবং জনস্বার্থে করেছেন।অফিশিয়াল সিক্রেটস অ্যাক্টের ৩ ধারাটিতে ‘গুপ্তচরবৃত্তির’ বিষয়টি উল্লেখ রয়েছে। এই গুপ্তচরবৃত্তি তখনই সংঘটিত হয়, যখন কেউ তথ্য সংগ্রহ করেন এবং তা ‘শত্রু’দেশের হাতে তুলে দেন।কিন্তু এখানে এমন কোনো ঘটনা ঘটেনি। এই আইনের ধারা ৫-এ ‘সংরক্ষিত এলাকায় প্রবেশ’ এবং ‘কর্মকর্তাদের বেআইনি যোগাযোগের’ বিষয়টি উল্লেখ করা হয়েছে। আবারও বলতে হচ্ছে, একান্ত সচিবের কক্ষ ‘সংরক্ষিত’ এলাকা নয় এবং সেখানে বেআইনি কিছু করা হয়নি। এমনকি রোজিনা সেখানে এমন কিছুই করেননি, যার জন্য তাঁকে হেনস্তা করা যায়।আমরা জোর দিয়ে বলতে চাই, বাক্‌স্বাধীনতাবিরোধী এবং বিতর্কিত আইনগুলোর মধ্যে অন্যতম অফিশিয়াল সিক্রেটস অ্যাক্ট-১৯২৩, যা এখনো বিদ্যমান। এই আইন আমাদের সংবিধানের মূলনীতির সঙ্গে সাংঘর্ষিক। যুক্তিসংগত বিধিনিষেধের মাধ্যমে আমাদের সংবিধানের ৩৯ অনুচ্ছেদে মতপ্রকাশের স্বাধীনতার বিষয়টি নিশ্চিত করা হয়েছে। এ ছাড়া এই আইন তথ্য অধিকার আইনের (আরটিআই) সঙ্গে সরাসরি সাংঘর্ষিক। এই আইনে সরাসরি উল্লেখ করা হয়েছে, এর ধারার সঙ্গে সাংঘর্ষিক যেকোনো আইনের চেয়ে অগ্রাধিকার পাবে আরটিআই। এর অর্থ হলো, আরটিআই যত দিন আছে, তত দিন অফিশিয়াল সিক্রেটস অ্যাক্ট কার্যকর হবে না বা আরটিআই দ্বারা এটি রহিত হবে।বাংলাদেশের সাংবাদিকেরা দীর্ঘদিন এই আইনের বিরুদ্ধে লড়াই করেছেন। আমরা মনে করি, এই আইন এমন, যার মাধ্যমে অস্বচ্ছতা, জবাবদিহির ঘাটতি ও দুর্নীতি, স্বজনপ্রীতি এবং জনগণের অর্থ তছরুপের বিষয়গুলোকে উৎসাহিত করে।এখানে স্বাস্থ্য মন্ত্রণালয়ের দুর্নীতিসংক্রান্ত রোজিনা ইসলামের দুটি প্রতিবেদনকে উদাহরণ হিসেবে উল্লেখ করা যেতে পারে। ১৮ মে তাঁর একটি প্রতিবেদন প্রকাশিত হয়েছে। শিরোনাম ‘এখন এক কোটি দেব, পরে আরও পাবেন’। স্বাস্থ্য মন্ত্রণালয়ের ১ হাজার ৮০০ কর্মী নিয়োগ নিয়ে এই প্রতিবেদন। স্বাস্থ্য অধিদপ্তরের নিয়োগ কমিটির দুই সদস্য স্বাস্থ্য মন্ত্রণালয়ের স্বাস্থ্যসেবা বিভাগের সচিবের কাছে লিখিত অভিযোগ করেছেন, এই নিয়োগে লিখিত পরীক্ষায় পাস করিয়ে দেওয়ার বিনিময়ে কিছু প্রার্থীর কাছ থেকে ১৫ থেকে ২০ লাখ টাকা করে নেওয়া হয়েছে। এই তথ্য বেরিয়ে এসেছে মৌখিক পরীক্ষা নিতে গিয়ে। ৬০ থেকে ৭০ শতাংশ নম্বর পাওয়া ওই প্রার্থীরা মৌখিক পরীক্ষায় প্রশ্নের উত্তর দিতে পারেননি।রোজিনা ইসলামের দ্বিতীয় প্রতিবেদনটি ছিল ‘৩৫০ কোটি টাকার জরুরি কেনাকাটায় অনিয়ম’। এই প্রতিবেদনে তুলে আনা হয়েছিল চিকিৎসা সরঞ্জাম ও স্বাস্থ্য সুরক্ষাসংশ্লিষ্ট যন্ত্রপাতি কেনা হয়েছিল কোনো চুক্তি ছাড়াই। এ ছাড়া অন্যান্য অনিয়মের বিষয়টিও উঠে আসে, যে বিষয়ে কেন্দ্রীয় ঔষধাগারের পরিচালক চলতি বছরের ৯ ফেব্রুয়ারি লিখিত অভিযোগ করেছিলেন।রোজিনা ইসলামের এসব সাহসী অনুসন্ধানমূলক সাংবাদিকতায় কারা লাভবান হচ্ছিলেন, সেটি একটি স্বাভাবিক প্রশ্ন। আমরা মনে করি, এটি নিঃসংশয় যে এতে করদাতারা লাভবান হয়েছেন, কারণ তাঁদের কষ্টে অর্জিত দেওয়া অর্থ থেকেই এই দুর্নীতি হচ্ছিল। তাত্ত্বিকভাবে, একটি সরকার, যারা কিনা সুশাসন এবং জনগণের অর্থের ন্যায্য ব্যবহার নিশ্চিতে প্রতিশ্রুতিবদ্ধ থাকে, সেটিও এতে ব্যাপকভাবে লাভবান হয়েছে।রোজিনা যা–ই করেছিলেন, তাতে জনগণ ও সরকার লাভবান হয়েছে। এটি নিশ্চিত, ওই নথিগুলো, যা জনসাধারণ ও সরকারের জবাবদিহির প্রক্রিয়াকে উপকৃত করছিল, সেগুলো কোনো সরকারি কর্মকর্তা স্বেচ্ছায় রোজিনাকে দেননি। তিনি যেভাবে হোক সেগুলো পেয়েছিলেন এবং তাঁর কাজের উদ্দেশ্য ছিল জনগণের কল্যাণ। রোজিনা যা করেছিলেন, তার মধ্যে ব্যক্তিগত কোনো বিষয় ছিল না এবং তাঁর সেই কাজে উপকার হচ্ছিল করদাতা জনসাধারণের।আমরা বিচার বিভাগ, সরকার ও সংশ্লিষ্ট সবার কাছে একটি বিষয় বিবেচনা করার আবেদন জানাই, সাংবাদিকতা জনমানুষের কল্যাণের নিবেদিত একটি পেশা। এ ধরনের অনুসন্ধানমূলক সাংবাদিকতা না থাকলে আমাদের দেশ আরও বেশি দুর্নীতিতে ডুবে যাবে এবং আমাদের সীমিত সম্পদের অপব্যবহার হবে। যেকোনো সমাজের এগিয়ে যাওয়ার জন্য এ ধরনের সাংবাদিকতা সব সময়ই প্রয়োজন। এই মহামারিকালের কথা চিন্তা করলে অর্থনৈতিক, সামাজিক ও আরও নিখুঁতভাবে বললে, অন্যান্য অস্তিত্বের সংকট মোকাবিলায় এ ধরনের সাংবাদিকতা আরও বেশি প্রয়োজন।(দ্য ডেইলি স্টারে প্রকাশিত মন্তব্য প্রতিবেদন থেকে অনূদিত)মাহ্‌ফুজ আনাম : সম্পাদক, দ্য ডেইলি স্টার",
   "Meta-Summary": "প্রথম আলোর জ্যেষ্ঠ প্রতিবেদক রোজিনা ইসলাম একজন খ্যাতিমান সাংবাদিক। তিনি তাঁর সহকর্মীদের মধ্যে অত্যন্ত সম্মানিত। তিনি তাঁর সাহসী ও অন্তর্দৃষ্টিপূর্ণ প্রতিবেদনের জন্য পরিচিত। তাঁর জামিন আবেদনের ওপর আগামীকাল শুনানি হবে।"
 },
 "doc_11017" : {
   "Description": "রোজিনা ইসলাম প্রতিবেদন তৈরির পেশাগত কাজে সচিবালয়ে গিয়েছিলেন। সেই দায়িত্ব পালন করার সময় এমনভাবে তাঁকে অপদস্থ করা হলো যে তিনি অসুস্থ হয়ে পড়লেন। এরপর তাঁকে পুলিশের কাছে সোপর্দ করা হলো এবং পুলিশ তাঁর বিরুদ্ধে মামলা দিল। এসব অত্যন্ত মর্মান্তিক ও অশুভ ঘটনা। এ ধরনের ঘটনা আমাদের বিষণ্ন ও উদ্বিগ্ন করে তোলে। দেশের অবস্থা যদি এ রকম হয়, তাহলে তো সংবাদকর্মীরা কোনো কাজই করতে পারবেন না।ঘটনাটি খুবই অমানবিক ও একেবারেই অগ্রহণযোগ্য। অবিলম্বে সব অভিযোগ প্রত্যাহার করে রোজিনা ইসলামকে মুক্তি দেওয়া দরকার। তাঁর ব্যাগে নথি পাওয়ার যে কথা বলা হচ্ছে, যাঁরা হেনস্তা করেছেন, তাঁরাই যে সেই কাগজ তাঁর ব্যাগে রেখে দেননি, তা কে বলবে? এভাবে ঘটনা সাজিয়ে মামলা করার ঘটনা অহরহ ঘটছে। রোজিনা ইসলামকে অবিলম্বে মুক্তি দেওয়া দরকার।ঘটনাটি খুবই অনভিপ্রেত ও অনাকাঙ্ক্ষিত। এ রকম ঘটনা আমাদের বাক্‌স্বাধীনতার ওপর আঘাত।",
   "Meta-Summary": "সিরাজুল ইসলাম চৌধুরী বলেছেন, রোজিনা ইসলামের ঘটনাটি খুবই অনভিপ্রেত ও অনাকাঙ্ক্ষিত।"
 },
 "doc_11018" : {
   "Description": "‘ইসরায়েলের আত্মরক্ষার অধিকার রয়েছে’—ফিলিস্তিনের গাজা থেকে ছোড়া রকেট হামলার জবাবে ইসরায়েল তার বিশাল সামরিক শক্তি ব্যবহার করার পর আমরা ডেমোক্র্যাট ও রিপাবলিকান—দুই পক্ষের মুখ থেকেই এই শব্দগুলো শুনতে পাই।  চলুন, তাহলে খুলে বলা যাক। যেকোনো সরকারেরই আত্মরক্ষা বা তার জনগণকে নিরাপত্তা দেওয়ার অধিকার রয়েছে। সেটা ইসরায়েলেরও রয়েছে। এ বিষয়ে কারও দ্বিমত নেই বা কেউ তর্কও করছে না। তাহলে এই একই শব্দগুলো কেন বছরের পর বছর, যুদ্ধের পর যুদ্ধে পুনরাবৃত্তি করা হচ্ছে? ‘ফিলিস্তিনের জনগণের অধিকারগুলো কী’—কেন এই প্রশ্নটা কখনোই করা হচ্ছে না?কেন শুধু ইসরায়েলের ওপর রকেট হামলা হলেই আমরা ইসরায়েল-ফিলিস্তিনের সংঘাতের দিকে নজর দিই?এই মুহূর্তে যুক্তরাষ্ট্রের উচিত, যত দ্রুত সম্ভব দুই পক্ষের প্রতি অস্ত্রবিরতির আহ্বান জানানো। আমাদের একটা জিনিস বোঝা উচিত, ইসরায়েলের বাসিন্দাদের ওপর হামাসের রকেট ছোড়া সত্যি অপ্রত্যাশিত। যদিও চলমান সংঘর্ষ এসব রকেট হামলার মাধ্যমে শুরু হয়নি।জেরুজালেমে শেখ জাররাহর কাছে বসবাস করা ফিলিস্তিনিরা বহু বছর ধরে উচ্ছেদের আশঙ্কা নিয়ে দিন পার করছে। তাদের বাধ্যতামূলক বাস্তুচ্যুতির জন্য আইনি ব্যবস্থার ছক আঁকা হচ্ছে সেখানে। দুঃখজনকভাবে, এসব উচ্ছেদ রাজনৈতিক ও অর্থনৈতিকভাবে নিপীড়নের বিস্তৃত ব্যবস্থার একটি অংশ মাত্র।বহু বছর ধরে আমরা পশ্চিম তীর ও পূর্ব জেরুজালেমে ইসরায়েলের দখলদারি আরও গভীরে যেতে দেখে আসছি। গাজার ওপর নিয়মিত অবরোধ ফিলিস্তিনিদের জন্য আরও অসহনীয় হয়ে উঠেছে। গাজায় প্রায় ২০ লাখ বাসিন্দা রয়েছে। সেখানকার যুবকদের ৭০ শতাংশই বেকার, যাদের ভবিষ্যৎ নিয়ে খুব বেশি আশা নেই।এদিকে বেনিয়ামিন নেতানিয়াহুর সরকার ইসরায়েলে থাকা ফিলিস্তিনের নাগরিকদের প্রান্তিকীকরণে কাজ করছে। সম্ভাব্য দ্বি-রাষ্ট্রের সমাধানের বিষয়টি ঠেকিয়ে রাখতে ইহুদি বসতি স্থাপনকে আরও বেগবান করার পাশাপাশি এমন সব আইন পাস করছে, যাতে ইসরায়েলের ইহুদি ও ফিলিস্তিনের নাগরিকদের মধ্যে বৈষম্য একটা ‘সিস্টেম’ তথা নিয়ম হয়ে দাঁড়িয়েছে।তবে এসব কোনো কিছুই জেরুজালেমে অস্থিরতা তৈরিতে হামাসের হামলাকে বৈধতা দেয় না। তবে আসল কথা হচ্ছে, ইসরায়েল ও ফিলিস্তিনের ভূখণ্ডের মধ্যে সার্বভৌম ক্ষমতার অধিকারী হচ্ছে ইসরায়েল। যারা শান্তি ও ন্যায়বিচারের পথে না হেঁটে অসমতা ও অগণতান্ত্রিক নিয়ন্ত্রণের দিকে এগোচ্ছে।প্রায় এক দশকের বেশি সময় ধরে ইসরায়েলে ডানপন্থী শাসন কায়েম করে আসছেন নেতানিয়াহু। এই সময়ে তিনি ক্রমবর্ধমান অসহিষ্ণু ও স্বৈরাচারী ধরনের বর্ণবাদী জাতীয়তাবাদ গড়ে তুলতে সক্ষম হয়েছেন। ক্ষমতায় থাকা ও দুর্নীতির অভিযোগে বিচার এড়াতে নেতানিয়াহু ইতামার বেন গভিরের মতো ব্যক্তি এবং কট্টরপন্থী ইহুদি পাওয়ার পার্টিকে সরকারে যুক্ত করেছেন। এটি খুবই দুঃখজনক যে বর্ণবাদী লোকজন যাঁরা জেরুজালেমের রাস্তাঘাটে ফিলিস্তিনিদের ওপর হামলা করেন, তাঁরাই এখন ইসরায়েলি সংসদে প্রতিনিধিত্ব করেন।এসব বিপজ্জনক প্রবণতা শুধু ইসরায়েলের জন্য আলাদা কিছু নয়। ইউরোপ, এশিয়া, দক্ষিণ আমেরিকা এবং এখানে যুক্তরাষ্ট্রসহ বিশ্বজুড়ে এমন স্বৈরাচারী জাতীয়তাবাদী আন্দোলনের উত্থান দেখেছি। এসব আন্দোলন সমৃদ্ধি, ন্যায়বিচার ও শান্তির পরিবর্তে কোনো দুর্নীতিগ্রস্ত পক্ষে শক্তি তৈরি করতে জাতিগত বিদ্বেষকে কাজে লাগায়। গত চার বছর এসব আন্দোলনের পক্ষে হোয়াইট হাউসে একজন ‘বন্ধু’ ছিলেন।আশার কথা হচ্ছে, একই সময়ে আমরা এমন একটি সক্রিয় নতুন প্রজন্মের উত্থান দেখছি, যারা মানুষের প্রয়োজন ও রাজনৈতিক সাম্যের ভিত্তিতে সমাজ তৈরি করতে চায়। জর্জ ফ্লয়েড হত্যাকাণ্ডের পরিপ্রেক্ষিতে আমরা গত গ্রীষ্মে আমেরিকার রাস্তায় এদের দেখেছি। আমরা তাদের ইসরায়েলে দেখি। আমরা তাদের ফিলিস্তিনের ভূখণ্ডেও দেখতে পাই।নতুন প্রেসিডেন্ট আসার পর ন্যায়বিচার ও গণতন্ত্রের ওপর ভিত্তি করে যুক্তরাষ্ট্রে এখন বিশ্বে নতুন দৃষ্টিভঙ্গি গড়ে তোলার সুযোগ রয়েছে। হতে পারে, এটি দরিদ্র দেশগুলোকে টিকা পেতে সাহায্য করার মাধ্যমে, জলবায়ু পরিবর্তনের বিরুদ্ধে লড়াইয়ে বিশ্বকে নেতৃত্ব দেওয়ার মাধ্যমে বা বিশ্বজুড়ে গণতন্ত্র ও মানবাধিকার প্রতিষ্ঠার লড়াইয়ের মাধ্যমে। সংঘাতের বিরুদ্ধে সহযোগিতাকে উৎসাহিত করায় যুক্তরাষ্ট্রকে নেতৃত্ব দিতে হবে।মধ্যপ্রাচ্যে, যেখানে আমরা ইসরায়েলকে প্রতিবছর প্রায় ৪ বিলিয়ন ডলার সহায়তা দিয়ে থাকি। সুতরাং আমাদের উচিত, ডানপন্থী নেতানিয়াহুর সরকার এবং তাঁর অগণতান্ত্রিক ও বর্ণবাদী আচরণের প্রতি কোনোভাবেই সমর্থন না করা। আমাদের অবশ্যই এই ধারার পরিবর্তন করতে হবে এবং বেসামরিক মানুষকে রক্ষায় আন্তর্জাতিক আইনকে শক্তিশালী ও সমুন্নত করতে ন্যায়সংগত উদ্যোগ নিতে হবে। পাশাপাশি যুক্তরাষ্ট্রের সামরিক সহযোগিতা যাতে মানবাধিকার লঙ্ঘনের কাজে ব্যবহার না হয়, সে জন্য যুক্তরাষ্ট্রের বিদ্যমান আইন মেনে চলতে হবে।এই প্রস্তাবে অবশ্যই স্বীকৃতি দিতে হবে, ইসরায়েলের শান্তি ও নিরাপদে থাকার পূর্ণ অধিকার রয়েছে এবং একই অধিকার ফিলিস্তিনেরও রয়েছে। আমি দৃঢ়ভাবে বিশ্বাস করি, ইসরায়েল ও ফিলিস্তিনের ভবিষ্যৎ গড়তে যুক্তরাষ্ট্রের বিশেষ ভূমিকা রয়েছে। যুক্তরাষ্ট্র যদি বিশ্বমঞ্চে মানবাধিকারের একটি বিশ্বাসযোগ্য কণ্ঠস্বর হতে চায়, তবে রাজনৈতিকভাবে কঠিন হওয়া সত্ত্বেও আমাদের অবশ্যই মানবাধিকারের আন্তর্জাতিক মানদণ্ডগুলোর ধারাবাহিকতা বজায় রাখতে হবে। আমাদের অবশ্যই স্বীকৃতি দিতে হবে, ফিলিস্তিনিদের অধিকার একটি গুরুত্বপূর্ণ বিষয়। তাদের জীবনও গুরুত্বপূর্ণ।ইংরেজি থেকে অনুবাদ করেছেন রাকিব হাসান।",
   "Meta-Summary": "২০১৬ ও ২০২০ সালে মার্কিন প্রেসিডেন্ট নির্বাচনে ডেমোক্রেটিক পার্টির প্রাথমিক বাছাইয়ে সামনের সারির প্রতিদ্বন্দ্বী ছিলেন। ২০১৬ সালে প্রার্থিতার দৌড়ে হেরে গেলেও নিজের অন্যতম প্রতিদ্বন্দ্বী হিলারি ক্লিনটনকে সমর্থন দেন তিনি। ২০২০ সালে হেরে যান বর্তমান প্রেসিডেন্ট জো বাইডেনের কাছে।"
 },
 "doc_11019" : {
   "Description": "প্রথম আলো: বাংলাদেশ উন্নয়ন গবেষণা প্রতিষ্ঠান বা বিআইডিএসের নতুন মহাপরিচালক হিসেবে দায়িত্ব নেওয়ার জন্য শুরুতেই আপনাকে অভিনন্দন ও শুভেচ্ছা। জানতে চাই দেশের অর্থনৈতিক গবেষণায় বিআইডিএসের প্রভাব বা গুরুত্ব কতটা?বিনায়ক সেন: বিআইডিএস হচ্ছে দক্ষিণ এশিয়ার প্রাচীনতম গবেষণা প্রতিষ্ঠানের একটি। এটি প্রতিষ্ঠিত হয় ১৯৫৯ সালে, পাকিস্তান ইনস্টিটিউট অব ডেভেলপমেন্ট ইকোনমিকস বা পিআইডিই নামে। তবে আইয়ুব খানের পতনের পরে গণজাগরণের পরিপ্রেক্ষিতে ইয়াহিয়া সরকার একটি কেন্দ্রীয় প্রতিষ্ঠান অন্ততভাবে পূর্ব পাকিস্তানে স্থানান্তরিত করার সিদ্ধান্ত নেয়। এর আগে এটি ছিল করাচিতে। সুতরাং বিআইডিএসের জন্মের সঙ্গে আমাদের জাতীয়তাবাদের একটি প্রাতিষ্ঠানিক যোগসূত্র তখন থেকেই দেখতে পাই। এই প্রতিষ্ঠানটিতে কাজ করা দিকপাল অর্থনীতিবিদেরা সে সময় নিজেদের গবেষণার পাশাপাশি দুই অর্থনীতির বৈষম্য নিয়ে কাজ করেছেন, ’৭০-এর নির্বাচন-পরবর্তী শাসনতন্ত্রের অর্থনৈতিক রূপরেখা নির্মাণের কমিটিতেও যুক্ত থেকেছেন। আবার ’৭১-এর শুরুতে অসহযোগ আন্দোলনের সময়ে অধ্যাপক নুরুল ইসলামের ধানমন্ডির বাসভবন হয়ে উঠেছিল অর্থনৈতিক দিকনির্দেশনা দেওয়ার একটি কেন্দ্র। তিনি কিন্তু তখন সরকারি প্রতিষ্ঠান পিআইডিইর চেয়ারম্যান।স্বাধীনতার পরে অধ্যাপক নুরুল ইসলাম পরিকল্পনা কমিশনের ডেপুটি চেয়ারম্যান হন। ১৯৭৪ সালে দুর্ভিক্ষ নিয়ে প্রথম যে লঙ্গরখানা জরিপ হয়, সেটিও করেছিলেন বিআইডিএসের গবেষক মহিউদ্দিন আলমগীর। প্রথম পঞ্চবার্ষিক পরিকল্পনার ব্যাকগ্রাউন্ড পেপার তৈরির সঙ্গে ছিল বিআইডিএস। এমনকি ১৯৭৪ সালে অর্থনীতি সমিতি প্রথম পঞ্চবার্ষিক পরিকল্পনা নিয়ে যে ক্রিটিক্যাল আলোচনা করেছিল, সেখানেও ছিল বিআইডিএসের গবেষকেরা। তখন কিন্তু তর্কবিতর্কময় জ্ঞানচর্চার একটি পরিবেশ ছিল, যা তৎকালীন সরকার করতে দিয়েছিল। এরপরের ’৭৬ সাল থেকে যদি ’৯০ পর্যন্ত দেখি তাহলে মোটা দাগে বিআইডিএসের অর্থনীতিবিদদের বেশি ছিল সমাজ ও অর্থনীতি চাহিদা অনুযায়ী। পরে বিআইডিএস খুব জোরেশোরে কৃষি, গ্রামীণ উন্নয়ন ও দারিদ্র্য নিয়ে কাজ করেছে। ২০০০ সালের পরে বিআইডিএসের কাজ আরও অনেক বিস্তৃত হয়েছে। বিভিন্ন আন্তর্জাতিক জার্নালে গবেষকদের লেখা ছাপা হচ্ছে। এর ফলও পাওয়া গেছে। গত বছরই গবেষণা প্রতিষ্ঠানের বৈশ্বিক তালিকায় ১০৪ থেকে ৯৪তম স্থানে চলে এসেছে বিআইডিএস। এই ধারা অব্যাহত থাকলে ভবিষ্যতে অবস্থান আরও ভালো হবে বলে আশা করি।প্রথম আলো: আপনি বললেন আগে জ্ঞানভিত্তিক ক্রিটিক্যাল আলোচনার সুযোগ ছিল অনেক বেশি। এখনকার কী অবস্থা। এখন গবেষকদের কথা নীতিনির্ধারকেরা কতটুকু শোনেন?বিনায়ক সেন: আমি আমার অভিজ্ঞতা থেকে বলতে পারি, যখন আর দশটা প্রতিষ্ঠান কথা বলে, একই বিষয়ে বিআইডিএস বললে নীতিনির্ধারকেরা অনেক বেশি মনোযোগ দিয়ে শোনেন। তবে আমি মনে করি, বিআইডিএসসহ দেশের গবেষকেরা আরও কার্যকরী হতে পারতেন যদি সরকার উচ্চপর্যায়ে একটি অর্থনৈতিক উপদেষ্টা পরিষদ গঠন করত, যেটা বিভিন্ন দেশেই আছে। সেটা হতে পারে অর্থ মন্ত্রণালয়ে, যেমনটা ছিল শাহ এ এম এস কিবরিয়ার সময়। অথবা সেটা ভারতের মতো প্রধানমন্ত্রীর কার্যালয়েও গঠিত হতে পারে। দেশের শীর্ষ অর্থনীতিবিদদের নিয়ে এ রকম একটা উপদেষ্টা পরিষদ থাকাটা খুব জরুরি। নীতিনির্ধারণী বিষয় আলোচনার এই প্রাতিষ্ঠানিক প্রক্রিয়াটা বর্তমানে অনুপস্থিত। বিচ্ছিন্নভাবে কাজভিত্তিক কিছু কমিটি হয়। কিন্তু সার্বিকভাবে অর্থনীতি পরিচালনা করার জন্য টেকনিক্যাল জ্ঞানের যে তর্কবিতর্ক ও আলাপের দরকার হয়, সেই প্রাতিষ্ঠানিক প্রক্রিয়ার অভাব আছে বাংলাদেশে। এটা আমাদের করতে হবে।প্রথম আলো: কোভিড সংক্রমণের কারণে এক বছরেরও বেশি সময় ধরে অর্থনীতি একটি জটিল অবস্থায় আছে। এ সময়ে এ রকম এক কমিটি না হলে কবে আর হবে?বিনায়ক সেন: এ সময় এ রকম একটি কমিটির খুবই দরকার ছিল। এই যেমন ধরেন, কোভিড থেকে উত্তরণে প্রণোদনা দেওয়া হচ্ছে। কুটির, অতিক্ষুদ্র, মাঝারি ও বড় শিল্প খাতকে প্রণোদনা তহবিল থেকে অর্থ দেওয়া হচ্ছে। এই প্রণোদনা কীভাবে কার্যকরভাবে বিতরণ ও ব্যবহার করা যায়, কমিটি থাকলে সেই আলোচনা করা যেত। আমাদের দেশে কিন্তু কুটিরশিল্পের কোনো তথ্য-উপাত্ত নেই। কুটিরশিল্পের ওপর একটা জরিপ হয়েছে সেই ২০১৫ সালের দিকে। সেই জরিপের তথ্য সঠিকভাবে ব্যবহার হচ্ছে কি না, তা তলিয়ে দেখার দরকার ছিল। দ্বিতীয়ত, দেশে শেষ অর্থনৈতিক জরিপ হয়েছিল ২০১৩ সালে। সেই তথ্য-উপাত্ত আরেকটু হালনাগাদ করে প্রণোদনা তহবিল কার্যকরভাবে বাস্তবায়ন করাটা খুবই গুরুত্বপূর্ণ বিষয়। অথচ পত্রিকান্তরেই দেখতে পেয়েছি, বড়রা প্রণোদনা তহবিল যতটা পেয়েছে, তার চেয়ে কম পেয়েছে মাঝারি শিল্প এবং তার চেয়েও কম পেয়েছে ছোট উদ্যোক্তারা। কুটিরশিল্প পেয়েছে আরও কম। অথচ উচিত ছিল সবচেয়ে ছোট যারা, তাদের ক্ষেত্রেই তহবিলের সম্পূর্ণ বাস্তবায়ন। কারণ, তাদের প্রয়োজনটাই বেশি।এখন প্রশ্ন হচ্ছে এসব বিষয় ওপর থেকে কে মনিটর করছেন। কে বলবে যে এটা ঠিকমতো হচ্ছে না, ওটা এভাবে হওয়া উচিত। কে বলবে যে এখন এই জরিপ হালনাগাদ না করলে কোনো কিছু করতে পারা যাবে না। আসলে এ ধরনের বিষয় নিয়ে কথা বলার মতো সরকারের ভেতরে এমন কোনো কমিটিই নেই, যারা সামষ্টিক অর্থনৈতিক প্রেক্ষাপট নিয়ে মাথা ঘামাবে। অথচ এ ধরনের কমিটি ভারত, পাকিস্তান, শ্রীলঙ্কা ও নেপালসহ অনেক দেশে আছে। আমার কথা হচ্ছে মধ্য আয়ের দেশ হলে নীতি নির্ধারণী বিশ্লেষণী প্রক্রিয়াও মধ্য আয়ের দেশের উপযোগী হতে হবে।প্রথম আলো: অথচ মহামারির সময়ের অর্থনীতি নিয়ে এক বছরের বেশি সময় ধরেই কথা হচ্ছে। জীবন-জীবিকা নিয়েও অনেক কথা হয়েছে। এখন আপনার মূল্যায়ন কী?বিনায়ক সেন: জীবন ও জীবিকার আলোচনাটি গত বছরে যতটা কার্যকর মনে হচ্ছিল, এবার আর তা মনে হচ্ছে না। এর একটা কারণ হচ্ছে আমরা ধরে নিয়েছিলাম, প্রথম ঢেউতেই করোনা মোটামুটি শেষ হয়ে যাবে। তখনকার বৈশিষ্ট্য দেখে মনে করেছিলাম স্বাস্থ্যের দিকেও নজর দেওয়া উচিত, আবার অর্থনীতির দিকেও নজর দিতে হবে। আমি নিজেই প্রথম আলোতে বলেছিলাম, অর্থনীতির দিকে নজর দিতে হবে, স্বাস্থ্যের দিকে চোখ রাখতে হবে।আসলে কোভিড-১৯ যে এতটা অনিশ্চিত হবে, অনুমান অগম্য হবে, এটা সামাল দিতে গিয়ে যে বিভিন্ন দেশ ও বিজ্ঞানীরা এত বেসামাল হবেন, এটা তখন বোঝা যায়নি। এর ফলে আমরা আর নিশ্চিত নই যে একই সঙ্গে জীবিকা ও জীবন—দুটোই চালানো যাবে কি না। তবে এখন একই সঙ্গে যদি জীবন ও জীবিকা চালানো না যায়, জীবনকে বাঁচাতে গিয়ে জীবিকাকে যদি ত্যাগ করতে হয়, সেটা কাজের কথা হবে না। এখন আগে জীবনকে বাঁচাতে হবে, তারপর অন্য কিছু।প্রথম আলো: তাহলে জীবিকার অবস্থাটা কী হবে?বিনায়ক সেন: আমরা এখন বুঝতে পারছি আগামী তিন থেকে চার মাস যদি আমরা বড় বড় জেলা শহরে একটা কঠোর ও অব্যাহত লকডাউন বাস্তবায়ন না করতে পারি, তাহলে এই ভাইরাসকে আবার আমরা বোতলে ভরতে পারব না। তবে আমরা যদি তিন-চার মাসের লাগাতার লকডাউনে যাই, তাহলে শহর এলাকাগুলোতে যে জীবিকা নষ্ট হবে, সে ক্ষেত্রে আমাদের কী করতে হবে। বেসরকারি খাত সংগঠিত খাতেই থাকুন বা অসংগঠিত খাতেই থাকুন, যাঁরা চাকরিচ্যুত হবেন, তাঁদের জন্য আমাদের সামাজিক কল্যাণের (সোশ্যাল ওয়েলফেয়ার) ব্যবস্থা করতে হবে। এটা প্রায় সব দেশই করেছে। ইংল্যান্ডের কথাই বলি, সেখানে যাঁরা চাকরিরত ছিলেন, কিন্তু লকডাউনের কারণে বসে থাকতে হয়েছে, বেতন পায়নি, তাদের জন্য সরকার আইন করে সহায়তা দিয়েছে। এতে ৩ শতাংশের মোট দেশজ উৎপাদনের (জিডিপি) সমান অর্থ তাদের ব্যয় হয়েছে।প্রথম আলো: আমাদের দেশে কী করতে হবে?বিনায়ক সেন: আমি ধরে নিচ্ছি ৩ শতাংশ জিডিপি আমাদের এখানেও যাবে। এর সঙ্গে আমাদের দেশে আগে থেকেই বেশ কিছু কর্মহীন মানুষ আছেন, সামাজিক কর্মসূচির মধ্যে আছে এমন অনেকে আছেন, তাঁদের জন্য জিডিপির আরও ২ শতাংশ ব্যয় হবে। এ রকমভাবে জিডিপির ৫ শতাংশ আমাদের ব্যয় করতে হবে। এই অর্থ যদি আমরা আগামী চার থেকে পাঁচ মাস ব্যয় করতে পারি, তাহলে যাঁরা কর্মচ্যুত বা কর্মহীন হয়ে বসে থাকবেন, তাঁদের মৌলিক চাহিদা মোটামুটিভাবে পূরণ হবে। তবে সামাজিক সুরক্ষার বরাদ্দ বাড়ালেই তো হবে না। নতুন দরিদ্র, পুরোনো দরিদ্র ও ক্ষণস্থায়ী দরিদ্রদের চিহ্নিত করে তাঁদের কাছে সামাজিক সুরক্ষার অর্থ দেওয়ার ব্যবস্থা এখনো আমরা কার্যকরভাবে করতে পারিনি, বিশেষত শহর এলাকায়। এ বিষয়ে যথেষ্ট গবেষণা ও নীতিতে মনোযোগ দেওয়া উচিত।পাশাপাশি এ সময়ের মধ্যে আমাদের ভ্যাকসিন উৎপাদনের দিকে যেতে হবে, সেটা রাশিয়া হোক, চীন হোক, বা যার সঙ্গেই হোক। এই টিকার চাহিদা শিগগিরই চলে যাচ্ছে না, আরও দুই-তিন বছর এটা থাকবে। সুতরাং প্রতিবছরই এই টিকার জন্য অপরের ওপর নির্ভরশীল হয়ে থাকতে পারব না। এ ক্ষেত্রে আমাদের স্বয়ংসম্পূর্ণতা অর্জনের একটি বিষয় আছে। পাশাপাশি আমাদের অবশ্যই বিভিন্ন সূত্র থেকে টিকা আমদানির ব্যবস্থা করতে হবে। যাতে করে আমরা চটজলদি এই সংকটটা সামাল দিতে পারি।প্রথম আলো: আর দুই সপ্তাহের পরেই তো বাজেট। আপনার বাজেট ভাবনা জানতে চাই।বিনায়ক সেন: এটা স্পষ্ট যে আগামী অর্থবছরের বাজেটকে আমরা প্রবৃদ্ধিমুখী বাজেট করতে পারব না। ৮ শতাংশ তো দূরের কথা, যা অষ্টম পঞ্চবার্ষিক পরিকল্পনায় আছে, আমাদের এই লক্ষ্য অর্জন করার দরকারও নেই। বরং আমরা যদি ৫ বা এমনকি ৬ শতাংশেও থাকি, সেটাও আমাদের জন্য যথেষ্ট। বর্তমান এই সময়ে প্রবৃদ্ধি মোটেই বড় কোনো ইস্যু না, এমনকি প্রধান ইস্যুও না। এ জন্যই আমি প্রবৃদ্ধির কথা না বলে, কর্মসংস্থান সংরক্ষণের কথা বলতে চাই। আমরা জীবিকা রক্ষা করব, কিন্তু জিডিপি রক্ষার কোনো বাধ্যবাধকতা আমাদের নেই যে আমাদের ৮ শতাংশ হারেই প্রবৃদ্ধি আনতে হবে।প্রথম আলো: তাহলে এবারের বাজেট ধরে আমাদের আলোচনাটা কী হওয়া উচিত?বিনায়ক সেন: আগামী বাজেটে হওয়া উচিত ঝুঁকি মোকাবিলা ও ঝুঁকি ব্যবস্থাপনার বাজেট। আর এবার বরং আমরা জনস্বাস্থ্য ও সামাজিক সুরক্ষা নিয়ে বেশি আলোচনা করি। সেখানে প্রবৃদ্ধি অবশ্যই হবে, সেটা হবে গ্রামীণ অর্থনীতি, কৃষি, গ্রামীণ অকৃষি খাতে। আলোচনার দ্বিতীয় ক্ষেত্রটি হচ্ছে বৈদেশিক মুদ্রা আয়ের জন্য আমাদের রপ্তানি খাত। এই খাতকে আমাদের ফোকাসে রাখতে হবে। আর তৃতীয় ফোকাসের জায়গা হতে হবে অবশ্যই প্রবাসী আয়। এই তিনটি বিষয়ের বাইরে আমি মনে করি না আপাতত প্রবৃদ্ধির দিকে আমাদের যাওয়া উচিত। বরং যুদ্ধের সময়ের মতোই আগামী তিন-চার মাসে আমাদের জনস্বাস্থ্যের অবকাঠামো, জনস্বাস্থ্যের কর্মী, প্রশিক্ষণ, গবেষণা, সক্ষমতা—এসব বিষয়কে অগ্রাধিকার দিতে হবে।প্রথম আলো: গত বাজেটের আগেও তো এ ধরনের কথা বলেছিলেন?বিনায়ক সেন: গত বছরও এই কথা বলেছিলাম, কিন্তু কাজ হয়নি। বরং দেখছি স্বাস্থ্য খাতে বরাদ্দ বাড়লেও এর এক-পঞ্চমাংশও ব্যবহার করতে পারিনি। খুবই দুঃখের কথা যে কোভিডের সময়ও আমরা স্বাস্থ্য খাতের বরাদ্দ ব্যবহার করতে পারলাম না। এমনকি গবেষণার এক টাকাও ব্যবহার করতে পারলাম না।অথচ অষ্টম পঞ্চবার্ষিক পরিকল্পনায়ই তো বলা আছে স্বাস্থ্য খাতে জিডিপির ৩ শতাংশ ব্যয় করতে হবে। আর এখন আমরা দশমিক ৫ শতাংশ ব্যয় করি। যে সংকট, তাকে সামনে রেখে আমাদের জোর দেওয়া উচিত জনস্বাস্থ্যের অবকাঠামো ও প্রাথমিক স্বাস্থ্য খাতকে পুনরুজ্জীবিত করা এবং সামাজিক সুরক্ষাকেও পুনরুজ্জীবিত করে মৌলিক আয়ের একটি সর্বজনীন বৈশ্বিক মডেলে (ইউনিভার্সাল বেসিক ইনকাম) নিয়ে যাওয়া, যার কথা অভিজিৎ বন্দ্যোপাধ্যায় থেকে শুরু করে প্রণব বর্ধনসহ বিশ্বের সব অর্থনীতিবিদ, এমনকি থমাস পিকেটিও এ বিষয়ে একমত হয়েছেন। তবে অবশ্যই আমাদের বর্তমান সম্প্রসারণমূলক আর্থিক নীতিতেই থাকতে হবে। এই নীতি থেকে আপাতত সরে আসার সুযোগ নেই।প্রথম আলো: আপনাকে ধন্যবাদ।বিনায়ক সেন: প্রথম আলোকেও ধন্যবাদ।",
   "Meta-Summary": "কোভিড সংক্রমণের কারণে এক বছরেরও বেশি সময় ধরে অর্থনীতি একটি জটিল অবস্থায় আছে।"
 },
 "doc_11020" : {
   "Description": "ঈদে ঢাকা ছেড়ে যেতে আমার কোনো দিন ভালো লাগে না। ছেলের স্কুলের ছুটির সঙ্গে অফিসের ছুটি মিলিয়ে বেড়াতে গেছি বছর বছর, কিন্তু পরিবারের কাছে আমার শর্ত ছিল একটাই, ঈদের দিন ঢাকায় থাকা চাই। এটা কি শুধু নিজের শহরের প্রতি টান? এ শহরে জন্মেছি, বেড়ে উঠেছি, স্কুল, কলেজ, বিশ্ববিদ্যালয়, কর্মক্ষেত্র, সংসার… সব এ শহরে । স্মৃতিতে ঢাকা, ঢাকা শহর।তবে আমার কাছে ২৮ বছর ধরে ঈদের দিনের বিশেষ কিছু পাওয়া মানে দুপুরে মা-বাবার বাড়িতে যাওয়া, তাঁদের সালাম করা, একসঙ্গে খাওয়াদাওয়া করা, অলস অবসরে বসে পরিবারের অনেকে মিলে জমানো গল্পগুজব করা। পুরোনো মজার স্মৃতি মনে করে হাহা হিহি করা। বাবার হাত থেকে এই মধ্যবয়সেও সেলামি পাওয়া। প্রতিবার টাকা ধরে বাবার সেই হাত ধোয়া নিয়ে আমাদের হাসিতামাশা করা। (তখন কি আর জানতাম এই হাত ধোয়াই আমাদের জীবন রক্ষা করবে?) এর মধ্যেই কেউ বালিশ টেনে ঘুমিয়ে পড়ে, কেউ ঘুম কাটাতে সবার জন্য চা বানিয়ে নিয়ে আসে। আর এই ঈদের দুপুরটা আমি কখনোই হারাতে চাই না বলে ঢাকাও ছাড়তে চাই না। দু-একটা ব্যতিক্রম ছাড়া কত আয়োজন, কত দাওয়াত কোনো কিছুই মা-বাবার সঙ্গে এই ঈদের দুপুর কাটানোর চেয়ে বিকল্প প্রস্তাব হিসেবে আমাকে আকর্ষণ করতে পারেনি। তাই মানুষ কেন ঈদে বাড়ি ছুটে যায়, তা বোধ করি বুঝতে পারি।এক পাড়ায় প্রায় ২০ বছর শৈশব-কৈশোর কাটিয়ে যখন আমরা নিজেদের বাড়িতে যাচ্ছিলাম, তখন কান্না চাপতে পারিনি। মনে হচ্ছিল নতুন জায়গায় গিয়ে কী করে থাকব? আশ্চর্যের বিষয়, কিছুদিন পর পুরোনো পাড়াতে গিয়ে বুকের গভীরের ওই কান্না আর অনুভব করিনি, তবে ফেলা আসা স্মৃতিগুলো ভিড় করছিল মনে। আজও করে। যেদিন আমাদের সেই পুরোনো বিল্ডিং ভেঙে ফেলা হচ্ছিল, হাজার ঝামেলা সত্ত্বেও গিয়ে ছবি তুলে এনেছিলাম। স্মৃতিতাড়িত হয়ে। বাবাকে জিজ্ঞেস করেছিলাম, এমন কেন হলো? বাবা বলেছিলেন, ‘তুমি তো তোমার পরিবারের প্রিয় মানুষগুলোকে সঙ্গে করে নতুন বাড়িতে এসেছ। তাই তো, আমরা যে পরিবারের মানুষগুলোকে ঘিরেই থাকতে ভালোবাসি। পরিবার তো ইট-বালু-সিমেন্ট নয়।’আর এবার নিয়ে তিনটি ঈদ এই ঢাকা শহরে থেকেও মা-বাবার কাছে যেতে পারছি না। তাঁদের বয়স ৮০, ৮১ বছর। দূর থেকে তাঁদের সঙ্গে যোগাযোগ করি। শুধু চাই তাঁরা সুস্থ থাকুন, বনস্পতির ছায়া মেলে ধরুন দীর্ঘকাল। না-ই হলো পায়ে হাত দিয়ে সালাম, না-ই হলো মাথায় আশীর্বাদের স্পর্শ। দূরে থেকেও তো কাছে থাকা যায়। বিধিনিষেধ মেনে যদি তাঁদের ঝুঁকিমুক্ত রাখা যায়, তবে তা-ই হোক।ঝুঁকিমুক্ত কথাটা আমরা বলি বটে, মানি কজন? মানুষের জীবন রক্ষার চাইতে আর কিই-বা বড় হতে পারে? বেঁচে থাকলে তবে তো পরিবারের সঙ্গে থাকা হবে। ঈদের সময় বাড়ি ফেরা মানুষের চাপে লঞ্চ ডুবে যায়, জাকাতের কাপড় নিতে গিয়ে পদদলিত হয় গরিব মানুষ। এ ধরনের খবর ছাপতে ছাপতে এবং পড়তে পড়তে আমাদের ইন্দ্রিয় ভোঁতা হয়ে গেছে। আর এবার করোনাকালে বিধিনিষেধ উপেক্ষা করে বাড়ি ছুটে চলা মানুষের দুর্ভোগ তো দেখাই গেল। যার যায় সে-ই জানে কী যায়? ফেরি থেকে নামার সময় ভিড়ের চাপ সহ্য করে যাঁরা বাড়ি পৌঁছেছেন, তাঁরা তো বেঁচেই গেলেন। আর যে পাঁচজন পদদলিত হয়ে মারা গেলেন, তাঁদের পরিবার জানে কোন ঈদ তারা কাটাবে?* সুমনা শারমীন: ফিচার সম্পাদক, প্রথম আলো",
   "Meta-Summary": "ঈদে ঢাকা ছেড়ে যেতে আমার কোনো দিন ভালো লাগে না। ছেলের স্কুলের ছুটির সঙ্গে অফিসের ছুটি মিলিয়ে বেড়াতে গেছি বছর বছর, কিন্তু পরিবারের কাছে আমার শর্ত ছিল একটাই, ঈদের দিন ঢাকায় থাকা চাই। এটা কি শুধু নিজের শহরের প্রতি টান? এ শহরে জন্মেছি, বেড়ে উঠেছি, স্কুল, কলেজ, বিশ্ববিদ্যালয়, কর্মক্ষেত্র, সংসার… সব এ শহরে। স্মৃতিতে ঢাকা, ঢাকা শহর।"
 },
 "doc_11021" : {
   "Description": "একটি অপরাধ ঢাকতে সাবেক পুলিশ কর্মকর্তা বাবুল আক্তার অনেক অপরাধের আশ্রয় নিয়েছিলেন। পরিবারের ভাষ্য অনুযায়ী, তিনি ঘরে স্ত্রী থাকতে অন্য এক নারীর সঙ্গে প্রেমের সম্পর্কে জড়িয়ে পড়েছিলেন। প্রেমের সম্পর্কে জড়িয়ে পড়া অপরাধ নয়। অপরাধ হলো সেই সম্পর্কের বিষয়টি গোপন রাখতে বা যৌক্তিক পরিণতির দিকে নিয়ে যেতে ভাড়াটে লোককে দিয়ে স্ত্রীকে খুন করানো। অপরাধ হলো, স্ত্রীকে খুন করানোর জন্য ভাড়াটে খুনিকে তিন লাখ টাকা দেওয়া। অপরাধ হলো নিজে স্ত্রীকে খুন করিয়ে সেই মামলায় বাদী হওয়া। বাদী মানে বিচারপ্রার্থী। আর আসামি মানে অভিযুক্ত। একই ব্যক্তি দুই ভূমিকায় থাকতে পারেন না। অথচ বাবুল আক্তার পাঁচ বছর ধরে সেই অভিনয় করে গেছেন। শেষ রক্ষা হয়নি। এই মামলায় পুলিশ প্রমাণ করেছে, তারা অপরাধী পুলিশকেও ছাড় দেয়নি। তাঁর পদপদবি বিচার করেনি।২০১৬ সালের ৫ জুন চট্টগ্রামে সন্তানকে স্কুলে দিতে গিয়ে ঘাতকের গুলি ও ছুরিতে খুন হন মাহুমদা খাতুন মিতু। তখন স্বামী বাবুল আক্তার নিজেই বাদী হয়ে মামলা করেন অজ্ঞাতনামা আসামিদের বিরুদ্ধে। তাঁর দাবি, তিনি চট্টগ্রামে জঙ্গিদের বিরুদ্ধে সফল অভিযান চালিয়েছেন। অনেক জঙ্গিকে পাকড়াও করেছেন। এই আক্রোশ থেকে জঙ্গিরা তাঁর স্ত্রীকে হত্যা করে থাকতে পারে। এর আগে জঙ্গিরা তাঁর ওপরও হামলা করেছিল।মিতু হত্যার পর বাবুল আক্তার সন্তানদের নিয়ে ঢাকায় এসে শ্বশুরবাড়িতে ওঠেন। দেখাতে চেষ্টা করেছেন যে স্ত্রীর বিয়োগব্যথায় তিনিও শোকাতুর। কিন্তু পুলিশের তদন্তে এমন কিছু তথ্য বেরিয়ে আসছিল, যাতে তিনি সন্দেহমুক্ত ছিলেন না। বিশেষ করে ভিডিও ফুটেজে দেখা যায়, মিতু যেখানে খুন হন, সেখানে উপস্থিত ছিলেন কামরুল ইসলাম শিকদার ওরফে মুসা। এই মুসা ছিলেন বাবুল আক্তারের সোর্স। পুলিশ সন্দেহভাজন অপরাধী ধরতে সোর্স ব্যবহার করে। পুলিশ কর্মকর্তাদের সঙ্গে তাঁদের ঘনিষ্ঠতা থাকে। অথচ বাবুল আক্তার দেখাতে চেয়েছেন, তিনি মুসা নামের কাউকে চেনেনই না। এতে তদন্তকারী কর্মকর্তাদের সন্দেহ হয়।ঊর্ধ্বতন কর্তৃপক্ষের চাপে তিনি পুলিশের চাকরি ছাড়তে বাধ্য হন। তখন পুলিশ বিভাগ থেকে বলা হয়, হয় চাকরি ছাড়তে হবে, না হয় বরখাস্ত করা হবে। বাবুল আক্তার স্বেচ্ছায় চাকরি ছেড়ে দিলেন। একজন চৌকস পুলিশ কর্মকর্তা, যিনি জঙ্গিবিরোধী অভিযানে কৃতিত্ব দেখিয়েছেন, তাঁকে কেন চাকরি ছাড়তে হলো? এই প্রশ্ন ওঠে। বাবুল আক্তারের শ্বশুর মোশাররফ হোসেন, যিনি একসময় পুলিশ বিভাগে চাকরি করতেন, কয়েক মাস পর সাংবাদিকদের তাঁর সন্দেহের কথা জানান।এরপর অনেক বছর চলে গেছে। বাবুল আক্তার শ্বশুরবাড়ি ছেড়ে সন্তানদের নিয়ে আলাদা বাসায় ওঠেন। একপর্যায়ে নানা-নানির সঙ্গে সন্তানদের যোগাযোগ বন্ধ করে দেন তিনি। মা-হারা সন্তানেরা নানা-নানির সান্নিধ্য চাইবে, সেটাই স্বাভাবিক। বাবুল আক্তারকে সন্দেহের এটাও একটা কারণ।ইতিমধ্যে কয়েক দফা তদন্ত কর্মকর্তা বদল হন। মামলার তদন্ত এগোয় না। একপর্যায়ে তদন্তভার এসে পড়ে পিবিআইয়ের ওপর। তারা একটি আর্থিক লেনদেনের সূত্র ধরে বাবুল আক্তারের সম্পৃক্ততা খুঁজে পায়।প্রথম আলোয় শেখ সাবিহা আলমের প্রতিবেদন থেকে আমরা জানতে পারি, হত্যাকাণ্ডের সাড়ে তিন বছর পর গত বছরের জানুয়ারিতে মামলা তদন্তের দায়িত্ব পায় পিবিআই। এর ১৪ মাস পর বাবুলকে গ্রেপ্তার করা হলো। পিবিআইয়ের একজন কর্মকর্তা জানান, তাঁরা জানতে পারেন, বাবুল আক্তারের ব্যবসায়িক অংশীদার সাইফুল হকের কাছ থেকে লাভের তিন লাখ টাকা চেয়ে নিয়েছিলেন বাবুল। ওই টাকা তিনি নড়াইলের গাজী আল মামুনের কাছে পাঠান। মামুন সেই টাকা এই মামলার অন্যতম আসামি কামরুল ইসলাম শিকদার মুসা, ওয়াসিমসহ অন্যদের মধ্যে ভাগ করে দেন। পাঁচ বছর আগের ওই লেনদেনের তথ্য পিবিআই বিকাশ থেকে সংগ্রহ করে।মিতু হত্যা মামলায় বাবুলসহ আট আসামির দুজন কারাগারে। বুধবার রাতেই মামলার আরেক আসামি সাইদুল ইসলাম শিকদার ওরফে সাকুকে গ্রেপ্তার করেছে র‍্যাব। সাকুর ভাই কামরুল ইসলাম শিকদার ওরফে মুসা এই হত্যার ২ নম্বর আসামি।পুলিশ বলছে মুসা পলাতক। অথচ মুসার স্ত্রী পান্না আক্তারের দাবি, মিতু হত্যার পরই পুলিশ তাঁকে হাতকড়া লাগিয়ে ধরে নিয়ে গিয়েছিল। তাহলে কি বাবুল আক্তারই গ্রেপ্তার নাটক সাজিয়ে মুসাকে কোথাও পার করে দিয়েছিলেন?মুসার স্ত্রী আরও বলেছেন, বাবুল আক্তার মুসাকে এই হত্যার নির্দেশ দেন। মুসা নিজে হত্যার জড়িত ছিলেন না। অন্যকে দিয়ে করিয়েছেন। আইনের রক্ষক বাবুল আক্তার নিজের স্ত্রীকে ভাড়াটে খুনি দিয়ে খুন করিয়ে এভাবে আইন ‘রক্ষা’ করেছেন। মাদকবিরোধী অভিযানে চ্যাম্পিয়ন টেকনাফের ভারপ্রাপ্ত কর্মকর্তা (ওসি) প্রদীপও সাবেক সেনা কর্মকর্তাকে খুন করে আইন ‘রক্ষা’ করেছিলেন। তিনিও এখন খুনের মামলার আসামি হয়ে কারাগারে।পিবিআইয়ের উপমহাপরিদর্শক বনজ কুমার মজুমদার বলেছেন, তাঁদের তদন্তের শুরুটা হয়েছিল একটা প্রশ্নের জবাব খোঁজার মধ্য দিয়ে। সেটা হলো ঘটনাস্থলে মুসা থাকার পরও কেন তাঁকে শনাক্ত করতে পারলেন না বাবুল আক্তার? তিনি মুসাকে দায়ী না করে জঙ্গিদের ওপর দায় চাপান এবং জানান মিতু হত্যাকাণ্ডের দিন কয়েক আগে জঙ্গিরা তাঁর ওপর হামলা করেছিল। মিতু হত্যাকাণ্ডে বাবুল আক্তারের সম্পৃক্ততার প্রমাণ তাঁরা পেয়েছেন। এর ভিত্তিতেই পুরোনো মামলার চূড়ান্ত প্রতিবেদন দিয়ে তাঁকে আসামি করে নতুন মামলার সিদ্ধান্ত হয়।চৌকস পুলিশ কর্মকর্তা বাবুল আক্তার স্ত্রীর হত্যার ঘটনাটি ঘটিয়েছিলেন সুনিপুণভাবে। তিনি যখন ঢাকায়, তখনই খুনের সময় বেছে নেওয়া হয়; যাতে কেউ সন্দেহ না করেন। তারপর চট্টগ্রামে গিয়ে নিহত স্ত্রীর জন্য মায়াকান্না করেন। মামলা করেন।বাবুল আক্তারের মতো ঠান্ডা মাথার খুনিরা দায়মুক্তি পেলে পুলিশ বিভাগ সম্পর্কে ভুলবার্তা যেত। মানুষ ধারণা করত, পুলিশ বিভাগের লোক বলেই সাতখুন মাফ।পিবিআই শেষ পর্যন্ত মামলার জট খুলে খুনিকে চিহ্নিত করতে পেরেছে, এ জন্য সংশ্লিষ্টদের ধন্যবাদ জানাই। এতে প্রমাণিত হলো পুলিশ চাইলে অপরাধী যে-ই হোক, তাকে গ্রেপ্তার করে বিচারে সোপর্দ করা অসম্ভব নয়।মিতু হত্যার আগে ও পরে আরও কয়েকটি চাঞ্চল্যকর হত্যাকাণ্ড ঘটেছে দেশ। যেমন কুমিল্লায় কলেজশিক্ষার্থী সোহাগী জাহান তনু, নারায়ণগঞ্জে তানভীর মুহাম্মদ ত্বকী, ঢাকায় সাংবাদিক দম্পতি সাগর-রুনি। এসব হত্যা মামলার তদন্তও অজ্ঞাত কারণে ঝুলে আছে।দেশবাসী আশা করে, সব হত্যা মামলার সুষ্ঠু তদন্ত হবে। অপরাধীদের বিচারের কাঠগড়ায় দাঁড় করানো হবে। ত্বকী হত্যা মামলায় আসামিরা র‌্যাবের কাছে স্বীকারোক্তিমূলক জবানবন্দি দিয়ে বলেছেন, কারা কোথায় কীভাবে তাকে হত্যা করেছে। র‌্যাবের নেওয়া সেই জবানবন্দি এই মামলার গুরুত্বপূর্ণ প্রমাণ। কিন্তু তারপরও মামলার তদন্ত এগোচ্ছে না। সাগর-রুনি হত্যা মামলার তদন্ত করার জন্য র‌্যাব বহুবার সময় নিয়েছে। তদন্তকাজ শেষ করতে আর কতবার সময় নিতে হবে? তনু হত্যা মামলায়ও একের পর এক তদন্ত কর্মকর্তার বদল হচ্ছে। কিন্তু তদন্তকাজ এগোচ্ছে না। তনুর বাবা-মাসহ পুরো পরিবারটি ভয়ভীতির মধ্যে আছে। এসব হত্যার তদন্ত শেষ করে অপরাধীদের আইনের অধীনে আনা হোক। অবসান হোক হত্যার দায়মুক্তির সংস্কৃতির।* সোহরাব হাসান: প্রথম আলোর যুগ্ম সম্পাদক ও কবি[email protected]",
   "Meta-Summary": "একটি অপরাধ ঢাকতে সাবেক পুলিশ কর্মকর্তা বাবুল আক্তার অনেক অপরাধের আশ্রয় নিয়েছিলেন। পরিবারের ভাষ্য অনুযায়ী, তিনি ঘরে স্ত্রী থাকতে অন্য এক নারীর সঙ্গে প্রেমের সম্পর্কে জড়িয়ে পড়েছিলেন। "
 },
 "doc_11022" : {
   "Description": " একটা ভালো সিনেমার অন্যতম পূর্বশর্ত হচ্ছে ভালো গল্প। অভাব তো এখানেই। ভালো গল্পের অভাব মনে হয় কিছুটা ঘুচল। যেমন, স্ত্রী মাহমুদা খানম মিতু হত্যার দায়ে বাদী ও স্বামী বাবুল আক্তার গ্রেপ্তারের ঘটনায় সামাজিক যোগাযোগমাধ্যমে অনেকেই এর মধ্যে সিনেমা তৈরির উপযোগী দারুণ এক গল্পের সন্ধান পেয়েছেন। রীতিমতো পর্দা কাঁপানো থ্রিলারের সব ধরনের উপকরণই এই গল্পে আছে। এমনকি কেউ কেউ তো স্ত্রী খুনের পর কান্নায় ভেঙে পড়া বাবুল আক্তারের ছবি শেয়ার দিয়ে সেরা অভিনেতার অস্কারও দিয়ে দিয়েছেন। সবাই মোটামুটি একমত যে বাবুল আক্তার-কাহিনি সিনেমার গল্পকেও হার মানাবে এবং বাবুল আক্তারের মতো অভিনয় কারও পক্ষেই করা সম্ভব হবে না। বিশেষ করে স্ত্রী মারা যাওয়ার পর শ্বশুরবাড়িতে টানা ৬ মাস সন্তানসম হয়ে থাকার অভিনয় ফুটিয়ে তোলাটা কঠিনই হবে।মুশকিল অবশ্য একটা আছে। চিত্রনাট্য লেখা হয়ে গেলে এই সামাজিক যোগাযোগমাধ্যমেই কেউ কেউ হা রে রে রে করে ছুটে আসবেন। বলবেন, নকল! নকল! তাঁরা বলবেন, এ ধরনের কাছাকাছি গল্প বা সিনেমা আরও আছে। যেমন ধরেন, ১৯৭০ সালে মুক্তি পাওয়া ইতালির ছবি ইনভেস্টিগেশন অব আ সিটিজেন এভাব সাসপিশন। এই সিনেমাটি বিদেশি ভাষার সেরা চলচ্চিত্রের অস্কার পেয়েছিল। এটিও এক পুলিশ কর্মকর্তার কাহিনি। সদ্য পদোন্নতি পাওয়া এই পুলিশ কর্মকর্তা তার বান্ধবীকে খুন করে। তার অধীনস্থ এক পুলিশ কর্মকর্তা তদন্ত শুরু করে। অতিরিক্ত আত্মবিশ্বাসী খুনি সেই পুলিশ কর্মকর্তা নানা ধরনের ক্লু বা সূত্র ধরিয়ে দিতে থাকেন। দেখতে চাচ্ছিলেন তাঁকে আসলেই ধরতে পারে কি না। খুনি পুলিশটির ধারণা ছিল তিনি এমনভাবে খুনটা সাজিয়েছেন যে সূত্র ধরিয়ে বা সূত্রের ইঙ্গিত দিলেও তাকে শেষ পর্যন্ত ধরা পড়তে হবে না। আর নিজেই যেচে সূত্র দিচ্ছেন বলে তিনি সন্দেহের ‍ঊর্ধ্বেই থাকবেন। এমনকি তিনি অন্য চরিত্রদেরও সামনে নিয়ে আসেন সম্ভাব্য খুনি হিসেবে, যাতে সন্দেহ অন্যদিকে ঘুরে যায়। এর মধ্যে একজন ছিলেন বাম বিপ্লবী রাজনীতি করা এক ছাত্র। বাবুল আক্তার অবশ্য সন্দেহভাজন হিসেবে নিয়ে এসেছিলেন জঙ্গিদের। বাবুল আক্তারের সঙ্গে পার্থক্য ছিল এখানেই। রহস্য-রোমাঞ্চ থাকবে, আর রহস্য-রোমাঞ্চ সিনেমার সম্রাট আলফ্রেড হিচকক থাকবেন না, তা তো হয় না। ১৯৫৪ সালে মুক্তি পাওয়া ডায়াল এম ফর মার্ডারকে বলা হয় হিচককের অন্যতম সেরা সিনেমা। এর রিমেক বা অনুপ্রাণিত সিনেমার সংখ্যাও কম না। গল্পটা ছোট করে বলি। সাবেক টেনিস চ্যাম্পিয়ন টনি বিয়ে করেছে সম্পদশালী মার্গোটকে। মার্গোটের সঙ্গে আবার আগে সম্পর্ক ছিল রহস্য উপন্যাস লেখক মার্কের সঙ্গে। মূলত, অর্থের লোভে স্ত্রীকে হত্যার ছক আঁকেন টনি। খুঁজে বের করেন পুরোনো সহযোগী সোয়ানকে। এক হাজার ডলারের বিনিময়ে খুন করতে রাজিও হন সোয়ান।খুন করার পরিকল্পনাটি ছিল অসাধারণ, যাতে ঘুণাক্ষরেও সন্দেহ নিজের ওপর না আসে। বাবুল আক্তারের সঙ্গে গল্পের পার্থক্য এখানেই। কেননা, খুন করতে এসে মার্গোটের হাতে নিজেই খুন হয়ে যান সোয়ান। খুনের আসামি হন মার্গোট। সন্দেহের সম্পূর্ণ বাইরে থেকে যান টনি। কিন্তু হাবার্ড নামের পুলিশের চিফ ইন্সপেক্টর হাল ছাড়েননি। টনির প্রতি সন্দেহের মূল কারণ কী ছিল জানেন তো? টনির অর্থ খরচের বহর। বাবুল আক্তারও কিন্তু ধরা পরেছেন তিন লাখ টাকা খরচ করতে গিয়েই। এই অর্থ তিনি খুনিদের দিয়েছিলেন স্ত্রী মাহমুদা খানম মিতুকে খুন করার কাজটি করার জন্য। কী, মিল পেলেন তো? পুলিশের ভাষ্য ঠিক ধরে নিলে খুন করেও বাবুল আক্তার টানা পাঁচ বছর ধরাছোঁয়ার বাইরে ছিলেন। পুলিশ কর্মকর্তা বলেই ছাড় দেওয়া হয়েছে—এমন একটা ধারণা ছিল প্রায় সবার। অবশেষে গ্রেপ্তার হলেন তিনি। এ নিয়ে প্রথম আলোর অনলাইনে ‘যে প্রশ্নে আটকে গেলেন বাবুল আক্তার’ শিরোনামে এক প্রতিবেদনে প্রথম আলোর জ্যেষ্ঠ সাংবাদিক শেখ সাবিহা আলম লিখেছেন, ‘পুলিশ সদর দপ্তরের একজন কর্মকর্তা নাম না প্রকাশ করার শর্তে প্রথম আলোকে বলেন, বাবুল আক্তারকে ছাড় দেওয়ায় তাঁরা নিজেরাই পরিবারের কাছে ছোট হয়েছেন। পরিবার ও সমাজের কাছে এমন একটা বার্তা গেছে যে পুলিশ কর্মকর্তারা স্ত্রীকে খুন করলেও বিচার হবে না। তাঁদের দিক থেকেও ন্যায়বিচারের তাগাদা ছিল।’ তাহলে আবারও একটি সিনেমার পেছনের গল্প বলা যাক। অশোক কুমার অভিনীত ১৯৫০ সালে মুক্তি পাওয়া সংগ্রাম ছিল সে সময়ের তুমুল বক্স অফিস কাঁপানো সিনেমা। নবেন্দু ঘোষ ‘একা নৌকার যাত্রী’ নামের আত্মজীবনীতে লিখেছেন, ‘সংগ্রাম সিনেমার গল্পের নায়ক সুদর্শন, একজন সাধু পুলিশ অফিসারের ছেলে, কিন্তু বাল্যকালে মা মারা যাওয়ার ফলে সে গোল্লায় গেছে অতি-আদরের ফলে। মিথ্যা কথা বলে সে স্নেহপরায়ণ বাপকে শোষণ করে, মদের দোকান লুট করে, অসৎ আড্ডাতে গিয়ে জুয়া খেলে। সে একটি মেয়েকে ভালোবাসে এবং মেয়েটিকে তার বিবাহমণ্ডপ থেকে বলপূর্বক তুলে নিয়ে যায়। শেষ পর্যন্ত সে সেই মেয়েটিকে হত্যা করল, নিজের রিভলবারে চুমু খেল এবং যখন পুলিশ তাকে ধরতে এল তখন তাদের গুলি করল। সাংঘাতিক নিষ্ঠুর গল্প।’সে সময়টায় এ ধরনের গল্প নিয়ে সিনেমা হতো না। কারণ হিংস্র নায়ককে দর্শকেরা গ্রহণ করত না। হিন্দি সিনেমায় নায়ককে ‘অ্যাঙ্গরি ইয়ং ম্যান’-এর ভূমিকা নেওয়া সেই প্রথম। সংগ্রাম পর্দা কাঁপায়। ঘটনার শুরু কিন্তু এর পর থেকেই।  নবেন্দু ঘোষ লিখেছেন, ‘ষোলো সপ্তাহ হাউসফুল হওয়ার পর কর্তৃপক্ষের টনক নড়ল। কারণ জনতা তখন পুলিশ দেখলেই হেসে বলতে আরম্ভ করেছে, যাও, দেখ গিয়ে অশোক কুমার কেমন করে জব্দ করেছে। তখন মোরারজি দেশাই মহারাষ্ট্রের মুখ্যমন্ত্রী, তাঁর কানে এই খবর পৌঁছাল। অশোক কুমারকে ডাকা হলো। মোরারজি বললেন, আপনাকে দুটো কাজ করতে হবে, মি. অশোক কুমার। প্রথম, কাল থেকে সংগ্রাম মহারাষ্ট্রের সিনেমা হলগুলো থেকে তুলে নেবেন, ওটাকে আমরা নিষিদ্ধ করলাম আমাদের রাজ্যে। দ্বিতীয়, দয়া করে একটি ন্যায়পরায়ণ পুলিশ অফিসারের ভূমিকায় অবতীর্ণ হয়ে আপনার অস্তিবাচক নায়কত্বের ওপর জোর দিন।’যাহোক, শেষ পর্যন্ত পুলিশ ব্যুরো অব ইনভেস্টিগেশন (পিবিআই) যে বাবুল আক্তারকে গ্রেপ্তার করে তাদের ‘অস্তিবাচক নায়কত্ব’-এর ভাবমূর্তি কিছুটা উদ্ধার করতে পেরেছে, সে জন্য ধন্যবাদ দিতেই হয়। থ্রিলারে একটা টান টান ভাব থাকে। চিত্রনাট্যে কোনো ফাঁকফোকর রাখা যায় না। থাকলেই গল্পটা দুর্বল হয়ে যায়। বাবুল আক্তার–কাহিনিতেও বড় একটা ফাঁক কিন্তু রয়েই গেছে। কাজ এখন সেই ফাঁক পূরণ করা। যেমন, ২০১৬ সালের ৫ জুন চট্টগ্রামের রাস্তায় খুন হন মাহমুদা খানম মিতু। আমরা সবাই জানি, মিতু হত্যাকাণ্ডের সপ্তাহ তিনেকের মধ্যেই সন্দেহভাজন খুনি হিসেবে বাবুল আক্তারের নাম এসেছিল। তারপর একদিন গভীর রাতে ঢাকার গোয়েন্দা কার্যালয়ে তাঁকে নিয়ে প্রায় ১৫ ঘণ্টা জিজ্ঞাসাবাদও করা হয়। এরপর বাবুল আক্তারকে পুলিশের চাকরি থেকে ইস্তফা দেওয়ার কথা জানানো হয় এবং তিনি ইস্তফা দেন। তখন থেকেই কিন্তু মিতুর বাবা মেয়ে হত্যার জন্য বাবুল আক্তারকে দায়ী করে আসছিলেন।আর তখন থেকে পুলিশও জানত মিতু হত্যার মূল পরিকল্পনাকারী কে। এমনকি মিতু হত্যা মামলার অন্যতম আসামি কামরুল ইসলাম শিকদার ওরফে মুসার সঙ্গে বাবুল আক্তরের সম্পর্ক, তাঁদের মধ্যে ‘বল তুই কোপালি কেন’—এই টেলিফোন আলাপ, এক রাতে মুসাকে পুলিশ পরিচয়ে ধরে নেওয়া এবং তারপর থেকে রহস্যময় নিখোঁজ—সবকিছুই সবার জানা ছিল। তারপরও বাবুল আক্তারকে স্বাভাবিক জীবন যাপন করতে দেওয়া হয়েছে। এই শহরে একজন খুনি ঘুরে বেড়িয়েছেন সবার চোখের সামনে। জানা যায়, ওপরের নির্দেশ ছিল বলেই তদন্ত আর এগোয়নি। প্রশ্ন হচ্ছে বাবুল আক্তারকে এত দিন নিরাপত্তা কে দিয়েছে? বাবুল আক্তারকে ধরা যাবে না—এ নির্দেশ আসলে কার ছিল। পুলিশের বিশেষ কোনো প্রভাবশালী কর্মকর্তা? নাকি অন্য কারও? হঠাৎ করে সিদ্ধান্ত বদল কেন, তাও তো জানাতে হবে। সুতরাং বাবুল আক্তারের এই মিত্রের সন্ধান পেলেই চিত্রনাট্যের শেষ ফাঁকফোকর বন্ধ হয় যাবে। তাহলেই কিন্তু তৈরি হয়ে যাবে দুর্দান্ত এক চিত্রনাট্য।",
   "Meta-Summary": "প্রশ্ন হচ্ছে বাবুল আক্তারকে এত দিন নিরাপত্তা কে দিয়েছে? বাবুল আক্তারকে ধরা যাবে না—এ নির্দেশ আসলে কার ছিল। পুলিশের বিশেষ কোনো প্রভাবশালী কর্মকর্তা? নাকি অন্য কারও?"
 },
 "doc_11023" : {
   "Description": "ঈদ মানে আনন্দ, যা ঘুরে ঘুরে আসে। মুসলমানের দুটি ঈদ। ঈদুল ফিতর বা রোজার ঈদ এবং ঈদুল আজহা বা কোরবানির ঈদ। নবীজি (সা.) বলেন, প্রত্যেক জাতির উৎসব আছে, আমাদের উৎসব হলো এই দুই ঈদ। (মুসলিম, তিরমিজি)।রমজানের এক মাস সিয়াম সাধনার পর ঈদের আনন্দের বার্তা নিয়ে পশ্চিমাকাশে উঁকি দেয় হিলাল। তাই ঈদের সঙ্গে নতুন চাঁদের সম্পর্ক সুনিবিড়। ‘হিলাল’ অর্থ নতুন চাঁদ, যা বাংলায় ‘হেলাল’ হিসেবে বেশি উচ্চারিত হয়। ‘হিলাল’ হলো ১ থেকে ৩ তারিখের চাঁদ। রাসুলুল্লাহ (সা.) বলেছেন, ‘তোমরা চাঁদ দেখে রোজা রাখো, চাঁদ দেখে রোজা ছাড়ো, ইফতার করো বা ঈদ করো।’ যে সন্ধ্যায় আকাশে চাঁদ দেখা যায়, সে রাত হলো ‘চাঁদরাত’। প্রতি মাসের চাঁদরাত গুরুত্বপূর্ণ। আরবি চান্দ্রবছরের নবম মাস রমজান এবং দশম মাস শাওয়াল।রমজানের রোজার শেষে পয়লা শাওয়াল ঈদুল ফিতর বা রমজানের ঈদ। শাওয়ালের চাঁদরাত হলো ঈদের রাত। ইসলামে যে রাতগুলো ইবাদতের জন্য এবং ফজিলতে পরিপূর্ণ, সেসবের অন্যতম এই ঈদের রাত। চাঁদরাতের প্রথম সুন্নত ও ফরজে কিফায়া আমল হলো সূর্যাস্তের সঙ্গে সঙ্গে চাঁদ দেখা। চাঁদ দেখলে বা চাঁদ দেখার সংবাদ নিশ্চিত হলে দোয়া পড়া সুন্নত। (তিরমিজি শরিফ: ৩৪৫১, মুসনাদে ইমাম আহমাদ: ১৪০০, রিয়াদুস সালেহিন: ১২৩৬)।প্রতি মাসে নতুন চাঁদ দেখার চেষ্টা করা সুন্নত, ২৯ তারিখ এবং সেদিন দেখা না গেলে ৩০ তারিখও দেখার চেষ্টা করা সুন্নত। এটি রমজান মাসে ফরজে কিফায়া। চাঁদ দেখলে বা চন্দ্রোদয়ের সংবাদ নিশ্চিত হলে দোয়া পড়া সুন্নত। মহান প্রভুর দরবারে এই আবেদন, ‘আল্লাহু আকবার! আল্লাহুম্মা আহিল্লাহু আলাইনা বিল আমনি ওয়াল ইমান, ওয়াছ-ছালামাতি ওয়াল-ইসলাম; ওয়াত-তাওফিকি লিমা তুহিব্বু ওয়া তারদা। রব্বি ওয়া রব্বুকাল্লাহ; হিলালু রুশদিন ওয়া খায়র।’ অর্থাৎ ‘আল্লাহ মহান! হে আল্লাহ! আপনি এই মাসকে আমাদের জন্য নিরাপত্তা, ইমান, প্রশান্তি ও ইসলাম সহযোগে আনয়ন করুন এবং আপনি যা ভালোবাসেন এবং যাতে আপনি সন্তুষ্ট হন, সে আমলের সামর্থ্য দান করুন। আমার ও তোমার প্রভু আল্লাহ। এই মাস সুপথ ও কল্যাণের।’ (তিরমিজি: ৩৪৫১)।ইসলামের ইতিহাসে প্রথম ঈদ পালন করা হয় দ্বিতীয় হিজরি বর্ষের বদরের বিজয়ের ১৩ দিন পর পয়লা শাওয়াল, যা ছিল প্রথম ঈদুল ফিতর বা রোজার ঈদ উদ্‌যাপন। একই বছর মদিনার সুদখোর মহাজন ইহুদি বনুকাইনুকা সম্প্রদায়কে নিরস্ত্র করার পর ১০ জিলহজ ঈদুল আজহা—কোরবানির ঈদ পালন করা হয়।ঈদের চাঁদরাত পয়লা শাওয়াল তথা রমজানের ঈদের রাতের আমল হলো, মাগরিব, এশা ও ফজর নামাজ যথাসময়ে যথাযথভাবে আদায় করা। রাতের ইবাদতের জন্য বিশেষভাবে পবিত্রতা অর্জন করা; সম্ভব হলে গোসল করা। ইবাদতের উপযোগী ভালো কাপড় পরিধান করা। সুগন্ধি ব্যবহার করা। মাগরিবের পর আউওয়াবিন নামাজ পড়া এবং শেষ রাতে তাহাজ্জুদ নামাজ পড়া। রাত জেগে নফল ইবাদত করা। নফল নামাজ পড়া। তাহ্যিয়াতুল অজু, দুখুলুল মসজিদ, তাওবার নামাজ, সলাতুল হাজাত, সলাতুত তাসবিহ, সলাতুশ শোকর প্রভৃতি পড়া। কোরআন শরিফ তিলাওয়াত করা, সুরা ইয়াসিন, সুরা রহমান, সুরা ওয়াকিআ, সুরা মুলক, সুরা মুজজাম্মিল ও সুরা মুদ্দাচ্ছির এবং সুরা ফাৎহ ও সুরা নাবা ইত্যাদি পাঠ করা। দরুদ শরিফ পাঠ করা, ইস্তিগফার করা, তাসবিহ তাহলিল, জিকির আজকার প্রভৃতিতে মশগুল থাকা।ঈদের নামাজ পুরুষদের জন্য ওয়াজিব। এই নামাজের সময় হলো সূর্যোদয়ের পর থেকে মধ্যদিবসের আগপর্যন্ত। এর আগে বা পরে ঈদগাহে কিংবা বাসাবাড়িতে কোথাও কোনো নফল নামাজ পড়া যায় না। এই নামাজের জন্য আজান ও ইকামাত দিতে হয় না। সকালবেলায় দিনের প্রথম প্রহরেই এই নামাজ পড়া হয়। রমজানের ঈদ অপেক্ষা কোরবানি ঈদে জামাত একটু আগেই করা হয়; কারণ, তার পরে কোরবানির পশু জবাইসহ নানান কাজ থাকে। রমজানের ঈদের নামাজের আগে এবং কোরবানি ঈদে ঈদের নামাজের পর প্রাতরাশ গ্রহণ করা সুন্নত। ওজর বা অসুবিধার কারণে ঈদের জামাত করতে না পারলে বা জামাতে শামিল হতে না পারলে তা মার্জনীয়। এমতাবস্থায় অন্যান্য আমল যেগুলো পালনে বাধা নেই, তা করতে হবে। ঈদের নামাজ একাকী আদায় করা যায় না এবং কাজাও আদায় করতে হয় না। (আল ফিকহুল ইসলামি)।দুই রাকাত ঈদের ওয়াজিব নামাজ ছয়টি অতিরিক্ত ওয়াজিব তাকবিরসহ আদায় করতে হয়। ঈদের নামাজের অতিরিক্ত ওয়াজিব তাকবিরে ভুল হলে অর্থাৎ তাকবির কম বা বেশি হলে অথবা বাদ পড়লে সাহু সিজদা প্রয়োজন নেই। তিন প্রকার নামাজে সাহু সিজদা প্রযোজ্য নয়—ঈদের নামাজ, জুমার নামাজ ও বড় জামাত। (দুররুল মুখতার, রদ্দুল মুহতার, ফাতাওয়ায়ে শামি)।● মুফতি মাওলানা শাঈখ মুহাম্মাদ উছমান গনীযুগ্ম মহাসচিব, বাংলাদেশ জাতীয় ইমাম সমিতি; সহকারী অধ্যাপক, আহ্ছানিয়া ইনস্টিটিউট অব সুফিজম[email protected]",
   "Meta-Summary": "ঈদ মানে আনন্দ, যা ঘুরে ঘুরে আসে। মুসলমানের দুটি ঈদ। ঈদুল ফিতর বা রোজার ঈদ এবং ঈদুল আজহা বা কোরবানির ঈদ। নবীজি (সা.) বলেন, প্রত্যেক জাতির উৎসব আছে, আমাদের উৎসব হলো এই দুই ঈদ। (মুসলিম, তিরমিজি)"
 },
 "doc_11024" : {
   "Description": "প্রথম আলো: আমাদের সংবিধানে সাংবাদিকতার স্বাধীনতা কতটা নিশ্চিত করা হয়েছে, আর বাস্তবে তা কতটা আছে?শাহদীন মালিক: আমাদের সংবিধান পুরোপুরি বাক্‌ ও সাংবাদিকতার স্বাধীনতা নিশ্চিত করেনি। রাষ্ট্রের নিরাপত্তা, জনশৃঙ্খলা, নৈতিকতা, শালীনতাসহ কিছু কিছু ক্ষেত্রে আইন করে সাংবাদিকতার স্বাধীনতাকে নিয়ন্ত্রিত করার ক্ষমতা সংসদকে দেওয়া হয়েছে। তবে সাংবাদিকতার স্বাধীনতা সীমিত করার আইনগুলো যৌক্তিক ও ন্যায়সংগত হতে হবে। ইদানীং ডিজিটাল নিরাপত্তা আইন ২০১৮-এর ভাবমূর্তিসংক্রান্ত ধারাগুলো (বিশেষত ধারা ২১, ২৫, ২৮, ২৯, ৩১) নিঃসন্দেহে সাংবাদিকতার স্বাধীনতা ঢালাওভাবে সীমিত করেছে। এই ধারাগুলো এমনভাবে প্রণয়ন করা হয়েছে, যাতে ইচ্ছা করলে অনেক বক্তব্যকে এসব ধারার অপরাধ সংঘটিত হয়েছে মর্মে অভিযোগ আনা যাবে। এই গোছের অভিযোগের ভিত্তিতে গ্রেপ্তারও করা যাবে। তথাকথিত অভিযুক্তকে বহুকাল জেল খাটতে হবে। কেন জানি না, ইদানীং ডিজিটাল নিরাপত্তা আইন লঙ্ঘনের মামলাগুলোতে বিচারকেরা সহজে জামিন দিচ্ছেন না। ফলে অনেক ক্ষেত্রে জেল খাটার ভয়ে সংবাদকর্মীরা সংবাদপত্রের স্বাধীনতাচর্চায় ইতস্তত করতে, এমনকি পিছপা হতে বাধ্য হচ্ছেন।প্রথম আলো: স্বাধীনতার ৫০ বছর হয়ে গেল। এর মধ্যে সামরিক, বেসামরিক, গণতান্ত্রিক দোআঁশলা সরকারও এসেছে। সংবাদমাধ্যম সবচেয়ে কঠিন সময় কখন পার করেছে বলে মনে করেন?শাহদীন মালিক: কোনো আমলেই সাংবাদিকদের জন্য সহজ সময় ছিল না। সত্তরের দশকে যখন প্রায় সব পত্রিকাই বন্ধ ঘোষণা করা হয়ে যায়, তখন এবং বর্তমান কালে ডিজিটাল নিরাপত্তা আইনের কারণে সাংবাদিকেরা কঠিনতর সময় পার করছেন। ইদানীং একটা বক্তব্য, রিপোর্ট করা বা পোস্ট দেওয়ার জন্য অভিযুক্ত করে অর্থাৎ একটা ঘটনার জন্য দেশের বিভিন্ন স্থানে বিভিন্ন থানায় গন্ডায় গন্ডায় মামলা হচ্ছে। এতকাল জেনেছিলাম, পড়েছিলাম যে একটা ঘটনার জন্য ফৌজদারি মামলা একটাই হতে পারে। প্রায় ২০০ বছরের এই নিয়ম গত দুই বছরে সম্পূর্ণ পাল্টে গেছে। আপনাদের নিশ্চয়ই মনে আছে, টেলিভিশনের একটি টক শোতে একটা শব্দ ব্যবহার করার জন্য ব্যারিস্টার মইনুল হোসেনের বিরুদ্ধে বিভিন্ন স্থানে গোটা বিশেক মামলা হয়েছিল। এই ধরনের গন্ডায় গন্ডায় মামলা হওয়া নিঃসন্দেহে আইনের জগতের অষ্টম আশ্চর্য। তবে বর্তমানকালে আরেকটা কারণে কখনো কখনো সাংবাদিকেরা নিজেরাই নিজেদের স্বাধীনতা সীমিত করছেন। বলতে গেলে দু–একটি ব্যতিক্রম বাদে প্রায় সব সংবাদমাধ্যম-সংবাদপত্র, টিভি চ্যানেল, নিউজ পোর্টালের পেছনে রয়েছে ব্যবসায়িক প্রতিষ্ঠান। ব্যবসায়ীরা যেমন দলে দলে সংসদে ঢুকেছেন, তার থেকেও বেশি ঢুকেছেন সংবাদমাধ্যমের জগতে। ব্যতিক্রম অবশ্যই আছে, কিন্তু ব্যবসায়িক স্বার্থে সংবাদমাধ্যমের স্বাধীনতা সীমিত হওয়ার প্রবণতাটা এখন আর উপেক্ষা করা যায় না।প্রথম আলো: কিছু আইন আছে, যা স্বাধীন সাংবাদিকতার জন্য বড় বাধা এবং সেই দিক থেকে সংবিধানের মূল চেতনার সঙ্গে অসামঞ্জস্যপূর্ণ। বিষয়টি কীভাবে দেখেন?শাহদীন মালিক: কিছু আইন অবশ্যই সংবাদপত্রের স্বাধীনতার পরিপন্থী। তবে এটা অনস্বীকার্য যে আইন ছাড়াও গণতান্ত্রিক চেতনাবোধ, আমাদের স্বাধীনতার স্পৃহা, অধিকার সচেতনতা এবং রাজনৈতিক দলের প্রতি অন্ধ সমর্থন ইত্যাদির তারতম্যের কারণেও বাক্‌স্বাধীনতা সীমিত হতে পারে। কাগজে-কলমে আমাদের গণতন্ত্রের বয়স ৫০ বছর হয়ে গেছে, কিন্তু সত্যিকার গণতন্ত্রের বয়স অনেক কম। এটা আমাদের সমষ্টিগত ব্যর্থতা। আর এই ব্যর্থতার সুযোগে কালাকানুন করে বাক্‌স্বাধীনতা আরও সীমিত করা হচ্ছে। এর সঙ্গে মনে রাখতে হবে যে নিম্ন আদালত এখনো বহুলাংশে আইন মন্ত্রণালয়ের নিয়ন্ত্রণাধীন আর উচ্চ আদালতে বিচারপতি নিয়োগে অনেক ক্ষেত্রে রাজনৈতিক দর্শন বা দৃষ্টিভঙ্গি অন্যতম প্রধান বিবেচ্য। এখন দেখছি উচ্চ আদালতের উদ্যোগে বইও বাজেয়াপ্ত হয়েছে। অতীতে সরকার কোনো বই বাজেয়াপ্ত করলে সংক্ষুব্ধ ব্যক্তি আদালতের শরণাপন্ন হতেন তাঁর অধিকার সুরক্ষায়।প্রথম আলো: সম্প্রতি রিপোর্টার্স উইদাউট বর্ডারসের প্রতিবেদনে দেখা যায়, সংবাদমাধ্যমের স্বাধীনতার সূচকে বাংলাদেশের অবস্থান দক্ষিণ এশিয়ার মধ্যে সবার নিচে। কারণ কী?শাহদীন মালিক: এই লজ্জা রাখি কোথায়? আফগানিস্তানের মতো একটা উগ্র সাম্প্রদায়িক দেশ আর রাজা-বাদশাহদের ভুটানও আমাদের চেয়ে ওপরে। রিপোর্টার্স উইদাউট বর্ডারসের ওয়ার্ল্ড প্রেস ফ্রিডম ইনডেক্সে আমাদের স্থান ১৫২তম। আমাদের অবস্থানের ব্যাপারে সম্যক উপলব্ধির জন্য তাকাতে হবে আমাদের চেয়েও অধম দেশগুলোর তালিকার দিকে। দু-চারটা ব্যতিক্রম ছাড়া সেই দেশগুলো হয় রাজা-বাদশাহদের দেশ অথবা একই ব্যক্তি যেখানে অন্তত সিকি শতাব্দী ধরে ‘নির্বাচনের পর নির্বাচনে জিতে’ ক্ষমতায় আছেন বহাল তবিয়তে।প্রথম আলো: ২০০৯ সালে তথ্য অধিকার আইন পাস হলে ভাবা গিয়েছিল সাংবাদিকদের তথ্য পাওয়ার ক্ষেত্রে এক ধাপ অগ্রগতি হলো। কিন্তু সরকারি কিংবা ব্যক্তিমালিকানাধীন কোনো প্রতিষ্ঠানই তথ্য দিতে উৎসাহী নয়। প্রতিকার কী?শাহদীন মালিক: ইদানীং বিভিন্ন কমিশন হয়। নিজের কাছের লোকের একটা পদের ব্যবস্থা করার জন্য। দু-একটা ব্যতিক্রম যে নেই, তা নয়। তবে বেশির ভাগ কমিশনের প্রধান উদ্দেশ্য পদ সৃষ্টি। অতএব এ গোছের কমিশনগুলোর কাছ থেকে ভালো কিছুর প্রত্যাশা দুরাশা মাত্র।প্রথম আলো: তথ্য অধিকার আইন সাংবাদিকদের তথ্য পাওয়ার যে অধিকার দিয়েছিল, ডিজিটাল নিরাপত্তা আইন তা কেড়ে নিয়েছে। দুই আইন সাংঘর্ষিক হলে কোনটির অগ্রাধিকার পাওয়া উচিত?শাহদীন মালিক: পরের আইন পূর্বের আইনের ওপরে প্রাধান্য পায়। অর্থাৎ ২০০৯-এর তথ্য অধিকার আইনের ৯ বছর পর ২০১৮ সালে ডিজিটাল আইনটি হয়েছে, তাই ২০১৮ সালের আইনটি ২০০৯ সালের আইনের ওপর প্রাধান্য পাবে।ডিজিটাল নিরাপত্তা আইনে যে বক্তব্যগুলোকে অপরাধ হিসেবে সংজ্ঞায়িত করে সাজার ব্যবস্থা করা হয়েছে, সেগুলো এতটাই ব্যাপক যে যেকোনো ব্যক্তিকে বক্তব্যের কারণে অভিযুক্ত করার জন্য সবচেয়ে জুতসই ব্যবস্থা। যেমন প্রচারণা ও প্রোপাগান্ডা করা অপরাধ। এখন প্রশ্ন হলো একজন সাংবাদিকের কোন বক্তব্য বা কোন বাক্য প্রোপাগান্ডা ও প্রচারণার আওতায় পড়বে, তার কোনো নির্দিষ্ট মাপকাঠি নেই।আরেকটা ধারায় আছে কিছু অপপ্রচার অপরাধ। সমস্যা হলো কোন বক্তব্য অপপ্রচার, কোনটা সুপ্রচার, কোনটা উঁচু প্রচার, কোনটা নিচু প্রচার—এগুলোর সংজ্ঞা কী? এসব কারণে গণতন্ত্র ও বাক্‌স্বাধীনতা আছে এমন কোনো দেশে প্রচারণা, অপপ্রচার ইত্যাদিকে অপরাধ হিসেবে সংজ্ঞায়িত করা হয় না। তবে একটা ব্যতিক্রম আছে। কোনো অপপ্রচারের কারণে যদি অপরাধ সংঘটিত হয়, যেমন মার্চের শেষে ব্রাহ্মণবাড়িয়ায় অগ্নিসংযোগ, ভাঙচুর, সম্পত্তি ধ্বংস—এই অপরাধগুলো যে প্রচারণা বা অপপ্রচারের কারণে সংঘটিত হয়েছিল, সেই প্রচারণা বা অপপ্রচার অপরাধ বলে গণ্য হবে। আমার ধারণা, ডিজিটাল নিরাপত্তা আইনে বিভিন্ন ধরনের বক্তব্যকে অপরাধ হিসেবে সংজ্ঞায়িত করা হয়েছে শুধু বাক্‌স্বাধীনতা খর্ব করার উদ্দেশ্যে এবং এটা সরকার জেনেশুনেই করেছে।প্রথম আলো: ডিজিটাল নিরাপত্তা আইনে যত মামলা হয়েছে, তার একটা উল্লেখযোগ্য অংশ সাংবাদিকের বিরুদ্ধে। অনেককে হয়রানি-নির্যাতন করা হয়। এখানে সাংবাদিকদের আইনি সুরক্ষার কোনো উপায় আছে কি?শাহদীন মালিক: না। ডিজিটাল নিরাপত্তা আইনের দুটি দিক আছে। একটা হলো সাইবার ক্রাইম সংজ্ঞায়িত করা এবং তার শাস্তির বিধান করা। আর অপর দিকটি হলো ভয়ভীতি দেখিয়ে জেলে পুরে সংবাদপত্রের স্বাধীনতা ইচ্ছেমতো সীমিত করা। আর যেহেতু এই আইনটার উদ্দেশ্যই সংবাদমাধ্যমের স্বাধীনতা সীমিত করা, তাই এই আইন যত দিন বলবৎ থাকবে, তত দিন ভয়াবহ অবস্থা চলতেই থাকবে। সাংবাদিকদের বিরুদ্ধে এই আইন প্রয়োগ না করার অসত্য আশ্বাসের যে বুলি মন্ত্রী মহোদয়রা আউড়িয়েছেন, সেটাই অব্যাহত থাকবে।প্রথম আলো: সম্প্রতি ভারত সরকার মতপ্রকাশের স্বাধীনতা খর্ব করে আইন পাস করেছিল। দেশটির সুপ্রিম কোর্ট সেই আইন বাতিল করে দিয়েছেন। আমাদের দেশের সর্বোচ্চ আদালত থেকে এ রকম কোনো রায় পাওয়া আশা করা যায় কি?শাহদীন মালিক: আশা করতে দোষ নেই। তবে সেই আশা পূরণ হবে কি না, তা সময়ই বলে দেবে।প্রথম আলো: স্বাধীন সাংবাদিকতার সঙ্গে মতপ্রকাশসহ অন্যান্য গণতান্ত্রিক অধিকারের যোগসূত্র আছে। গণতন্ত্র না থাকলে স্বাধীন সাংবাদিকতা থাকতে পারে কি?শাহদীন মালিক: অবশ্যই পারে না। গণতন্ত্র যেহেতু অত্যন্ত সীমিত, তাই স্বাভাবিকভাবেই আমাদের সাংবাদিকতার স্বাধীনতাও সীমিত। মধ্যপ্রাচ্যের রাজা-বাদশাহের দেশে আপনি তো আর স্বাধীন সাংবাদিকতা আশা করতে পারেন না। প্রেস ফ্রিডম তালিকায় আমাদের নিচে থাকা একটি দেশ মিসর। ওদের সভ্যতা বহু প্রাচীন-পিরামিড, মমি ইত্যাদি। ওদের তিন হাজার বছরের ইতিহাসে গণতান্ত্রিক, অবাধ ও সুষ্ঠু নির্বাচন হয়েছিল মাত্র একবার। সেই নির্বাচনে জিতে যিনি প্রেসিডেন্ট হয়েছিলেন, তিনি যাবজ্জীবন কারাদণ্ডে দণ্ডিত হয়ে কারাগারেই মৃত্যুবরণ করেন।প্রথম আলো: নাগরিক আইন লঙ্ঘন করলে রাষ্ট্র তার বিরুদ্ধে আইনি ব্যবস্থা নেয়। রাষ্ট্র আইন ভঙ্গ করলে নাগরিক কি আইনি ব্যবস্থা নিতে পারেন না?শাহদীন মালিক: অবশ্যই পারে। সেই মামলাগুলো রিট মামলা হিসেবে পরিচিত। তবে এগুলো স্পর্শকাতর ও জটিল মামলা। আজকাল দেখছি অনেকেই হুটহাট করে রিট মামলা ঠুকে দেন। মামলায় উত্থাপিত যুক্তির দুর্বলতার কারণে বিচারপতি যদি রিট মামলাটি খারিজ করে দেন, তবে উত্থাপিত অন্যায়ের আইনগত প্রতিকার আর সহজে পাওয়া যাবে না। তাই অনেক সময় যথেষ্ট বিচার-বিশ্লেষণ, গবেষণা ও প্রস্তুতি ছাড়া রিট মামলা করলে হিতে বিপরীত হয়। অর্থাৎ আইনগত প্রতিকারের পথ খোলা আছে, কিন্তু পথ ধরতে হবে অত্যন্ত সতর্কতার সঙ্গে এবং ভালো প্রস্তুতির শেষে।প্রথম আলো: করোনাকালে সরকার নানা অজুহাত দেখিয়ে তথ্য পাওয়ার অধিকারকে আরও খর্ব করছে। অধিকার পুনরুদ্ধার করা যায় কীভাবে?শাহদীন মালিক: করোনার দোহাই দিয়ে স্বল্প গণতান্ত্রিক অনেক দেশই সংবাদমাধ্যমের স্বাধীনতা খর্ব করছে, তাই আমাদের সরকার খুব একটা ব্যতিক্রমী কাজ করছে না। করোনা মহামারি যেহেতু সহজেই যাচ্ছে না, তাই শঙ্কা হয় তত দিনে আমরা সাংবাদিকতার আরও সীমিত স্বাধীনতায় অভ্যস্ত হয়ে যাব। জনগণ আরও হারাবে তাদের অধিকার সচেতনতা আর সরকারের বাড়বে জবাবদিহিহীনতা। আমি দুঃখিত, আশার কথা কিছু বলতে পারলাম না।প্রথম আলো: আপনাকে ধন্যবাদ।শাহদীন মালিক: আপনাকেও ধন্যবাদ।",
   "Meta-Summary": "ড. শাহদীন মালিক বিশ্ব মুক্ত সাংবাদিতা দিবস উপলক্ষে গতকাল তিনি কথা বলেছেন বাংলাদেশের সংবাদমাধ্যম, ডিজিটাল নিরাপত্তা আইন ও মতপ্রকাশের স্বাধীনতা পরিস্থিতি নিয়ে। সাক্ষাৎকার নিয়েছেন সোহরাব হাসান।"
 },
 "doc_11025" : {
   "Description": "বিশ্বের কোটি কোটি শ্রমজীবী মানুষের অধিকার ও দাবি আদায়ের দিবস মহান মে দিবস। প্রতিবছর বিশ্বব্যাপী শ্রমজীবী মানুষ দিনটি তাঁদের আন্দোলন-সংগ্রামের মাধ্যমে অধিকার অর্জনের অনুপ্রেরণা ও উৎসবের দিন হিসেবে পালন করে থাকেন। দিবসটি আন্তর্জাতিক শ্রমিক দিবস হিসেবে স্বীকৃত। শ্রমজীবী মেহনতি মানুষের কাছে দিনটির রয়েছে আলাদা গুরুত্ব। মে দিবস শ্রমিক শ্রেণির ঐক্য এবং ন্যায্য অধিকার প্রতিষ্ঠার প্রতিশ্রুতি নিয়ে শ্রমজীবী মানুষকে উজ্জীবিত করার অনুপ্রেরণা জোগায়। শ্রেণিবৈষম্যের বেড়াজালে যখন শ্রমিকদের জীবন বন্দী ছিল, তখন মে দিবস প্রতিষ্ঠার ফলে খুলে যায় তাঁদের সেই শৃঙ্খল। ঐতিহাসিক মে দিবসে তাৎপর্যপূর্ণ অবদান আজও শ্রমিক শ্রেণিকে আগলে রেখেছে। যেকোনো অন্যায়ের বিরুদ্ধে মে দিবসের সংগ্রামী চেতনা এখনো শ্রমজীবী মানুষের অনুপ্রেরণা হিসেবে কাজ করে।১৮৮৬ সালে যুক্তরাষ্ট্রের শ্রমিকেরা দৈনিক ৮ ঘণ্টা কাজের দাবিতে শিল্পাঞ্চল এলাকায় ধর্মঘট করেন। ৮ ঘণ্টার বেশি কাজ করানোর প্রতিবাদ করেন। তাঁদের দাবির মধ্যে আরও ছিল শোভন কাজ ও ন্যায্য মজুরি। শিকাগোর হে মার্কেটের শ্রমিকেরা ১ মে থেকেই তাঁদের আন্দোলনকে বাস্তবে রূপ দিতে শুরু করেন। হে মার্কেটের শ্রমিকদের একঘেয়ে জীবন এবং কলকারখানার দুর্বিষহ পরিবেশে প্রতিদিন ১৬ ঘণ্টা কাজ করা ছিল অত্যাচারের শামিল। সপ্তাহজুড়ে কাজ করে তাঁদের সামর্থ্য-শরীর ভেঙে পড়েছিল।স্বল্প বেতনের বিনিময়ে তখনকার মালিক শ্রেণি তাঁদের ব্যক্তিগত জীবন ও অবসরের সময়টুকুও কেড়ে নিয়েছিল। এ জন্য ‘দৈনিক ৮ ঘণ্টা কাজের স্বীকৃতি দিতে হবে’ স্লোগান নিয়ে লক্ষাধিক মানুষ একত্র হন। শ্রমিকেরা সংগঠিত হয়ে ১ মে থেকে কাজ বন্ধ করে দেন এবং ঘোষণা করেন, তাঁদের দাবি মেনে না নেওয়া পর্যন্ত কর্মবিরতি অব্যাহত থাকবে। বহুসংখ্যক শ্রমিক একসঙ্গে কর্মবিরতিতে অংশ নেওয়ায় মালিকেরা ভীতসন্ত্রস্ত হয়ে পড়েন। ওই মালিক শ্রেণি শ্রমিকদের দিয়ে অতিরিক্ত কাজ করিয়ে নিজেরা মুনাফা লাভ করত। শ্রমিকদের স্বাস্থ্য নিরাপত্তার কথা ভাবত না। ৩ মে পুলিশের সঙ্গে আন্দোলনরত শ্রমিকদের সংঘর্ষে ৬ জন শ্রমিক গুলিবিদ্ধ হয়ে মারা যান। ৪ মে ওই হত্যাকাণ্ডের প্রতিবাদে শ্রমিক-জনতা একটি শান্তিপূর্ণ মিছিল করেন। সেই মিছিল-সমাবেশে ৪ জন শ্রমিক নিহত হন। ওই ঘটনার পর পুলিশ ব্যাপক ধরপাকড় করে, আন্দোলনকারী অনেক শ্রমিকনেতাকে গ্রেপ্তার করে। প্রহসনের বিচারে অনেককে বিভিন্ন মেয়াদে কারাদণ্ড ও ফাঁসি দেওয়া হয়। ১৮৮৬ সালের মে মাসের শ্রমিক হত্যাকাণ্ড এবং তার প্রতিবাদ সমাবেশ, শ্রমিকনেতাদের গ্রেপ্তার, প্রহসনের বিচারের নামে ফাঁসির ঘটনার বিরুদ্ধে পৃথিবীব্যাপী শ্রমিক শ্রেণি বিক্ষুব্ধ হয়ে ওঠে। আন্দোলনকারীরা হত্যা-নির্যাতনের পরও তাঁদের দাবি নিয়ে প্রচার-প্রচারণা অব্যাহত রেখেছেন। ১৮৮৯ সালে ফরাসি বিপ্লবের শতবার্ষিকীতে প্যারিস দ্বিতীয় আন্তর্জাতিক সম্মেলনে শিকাগো প্রতিবাদের বার্ষিকী আন্তর্জাতিকভাবে পালনের প্রস্তাব করা হয় এবং ১৮৯১ সালের ২য় আন্তর্জাতিক কংগ্রেসে ওই প্রস্তাব আনুষ্ঠানিকভাবে গৃহীত হয়।মে দিবস সারা বিশ্বের শ্রমজীবী মানুষের ঐক্য ও সংহতির প্রতীক, শ্রমজীবী মেহনতি মানুষই দেশের উন্নয়নের প্রধান চালিকা শক্তি। তাঁদের অক্লান্ত পরিশ্রমের মধ্যেই নিহিত দেশের ভবিষ্যৎ ও আর্থসামাজিক উন্নয়ন। কিন্তু আমাদের দেশের শ্রমিকেরা এখনো বাঁচার মতো মজুরি এবং আইএলও কনভেনশন ৮৭ ও ৯৮ মোতাবেক অবাধ ট্রেড ইউনিয়ন অধিকারসহ বিভিন্ন সামাজিক মর্যাদা ও সুরক্ষা থেকে বঞ্চিত। বর্তমানে বাংলাদেশে প্রায় ৭ কোটির বেশি শ্রমজীবী মানুষ রয়েছে। এই শ্রমজীবী মানুষের প্রায় ৫ কোটির অধিক শ্রমিক কাজ করেন অপ্রাতিষ্ঠানিক খাতে। এসব শ্রমিকের অধিকাংশই অসংগঠিত। এসব অসংগঠিত শ্রমিককে নামমাত্র মজুরি দিয়ে কাজ করানো হয়। বেশির ভাগ ক্ষেত্রেই তাঁদের কোনো নিয়োগপত্র দেওয়া হয় না। কাজের সময়সীমা ও ছুটির বিধানও তাঁদের ক্ষেত্রে মানা হয় না। এসব শ্রমিক অবাধ ট্রেড ইউনিয়ন ও যৌথ দর-কষাকষির অধিকারসহ অন্যান্য ন্যায়সংগত অধিকার ও সামাজিক মর্যাদা থেকেও বঞ্চিত। ট্রেড ইউনিয়ন কার্যক্রমে অংশগ্রহণ করতে না পারায় এসব অপ্রাতিষ্ঠানিক খাতের শ্রমিকদের ন্যায্য মজুরি ও অন্যান্য সুযোগ-সুবিধা নিয়ে কোনো ধরনের দর-কষাকষিও করতে পারে না। কর্মক্ষেত্রে শ্রমিকদের নিরাপত্তার বিষয়টিও এখনো উপেক্ষিত। শ্রমিকেরা কাজ করতে গিয়ে নিরাপদে ঘরে ফিরে আসবেন, তার নিশ্চয়তাও নেই।মুক্তবাজার অর্থনীতি, বাণিজ্য উদারীকরণ ও বিরাষ্ট্রীয়করণের মাধ্যমে দেশের ঐতিহ্যবাহী শিল্পসমূহ ধ্বংস করা হয়েছে, যার কারণে বাংলাদেশের শ্রমিক শ্রেণিও আজ অস্তিত্ব সংকটের মুখোমুখি। সমকাজে সমমজুরি ও নারী-পুরুষের মজুরিবৈষম্য বিরাজমান। শ্রমিক ও মালিকদের মধ্যে প্রভু-ভৃত্যের সম্পর্ক বিরাজ করছে। শোষণ-নিপীড়নের মাধ্যমে শ্রমিকদের শ্রমদাসে পরিণত করা হয়েছে। বর্তমানে বিশ্বব্যাপী শোভন কাজ আজ শ্রমজীবী মানুষের সর্বজনীন দাবিতে পরিণত হয়েছে। যেখানে শ্রমজীবী মানুষের আয়ের ওপর তার পুরো পরিবারের অন্ন, বস্ত্র, বাসস্থান, শিক্ষা, চিকিৎসাসহ জীবন ধারণের মৌলিক উপকরণের নিশ্চয়তা থাকবে। থাকবে কর্মের গুণ ও পরিমাণ বিবেচনায় ন্যূনতমভাবে বাঁচার মতো বা জীবনধারণের জন্য যুক্তিসংগত মজুরির বিনিময়ে কর্মসংস্থানের নিশ্চয়তা। ট্রেড ইউনিয়ন শ্রমিকদের ন্যায়সংগত ও আইনগত স্বীকৃত অধিকার। ট্রেড ইউনিয়ন একদিকে যেমন শ্রমিকদের সুসংগঠিত করে, অন্যদিকে শিল্পকারখানায় সুষ্ঠু শিল্প সম্পর্ক বজায় রাখার মাধ্যমে উৎপাদনশীলতা বৃদ্ধিতে সহায়তা করে। যেকোনো রাষ্ট্রের সঠিক গণতান্ত্রিক সমাজব্যবস্থার বিকাশ এবং তাকে শক্তিশালী ও টেকসই করতে রাষ্ট্রের উৎপাদিকা শক্তি মেহনতি মানুষের স্বার্থ সংরক্ষণে অপরিহার্য হাতিয়ার হিসেবে ট্রেড ইউনিয়নের বিকল্প নেই। কিন্তু আমাদের দেশের মালিকেরা কোনোভাবেই শ্রমিকদের ন্যায়সংগত ট্রেড ইউনিয়ন অধিকার দিতে রাজি নন। ট্রেড ইউনিয়ন ম্যানেজমেন্টেরই অংশ। এটা মালিকদের স্বীকৃতি দিতে হবে। তবে আমাদের দেশের বাস্তবতা হচ্ছে ট্রেড ইউনিয়ন করতে গেলে শ্রমিকদের বিভিন্নভাবে হয়রানি ও নির্যাতন করা হয়। তাঁদের হত্যা ও গুম করা হয়। কিন্তু আমরা জানি, প্রতিনিধিত্বমূলক এবং দায়িত্বশীল ট্রেড ইউনিয়ন কোনো সময়েই শিল্প বিকাশে বৈরী হতে পারে না। তাই অবাধ ট্রেড ইউনিয়নের অধিকার নিশ্চিত করতে হবে।বাংলাদেশ আজ উন্নয়নশীল দেশের দ্বারপ্রান্তে। দেশকে মধ্যম আয়ের বা উন্নয়নশীল দেশে উন্নীত করার অন্যতম মূল কারিগর হচ্ছেন শ্রমজীবী মেহনতি মানুষ। কিন্তু যাঁদের শ্রমে ও ঘামে দেশ উন্নত হচ্ছে, সেই শ্রমজীবী মানুষের জীবনমান এখনো দারিদ্র্যসীমার নিচেই রয়ে গেছে। তাঁদের জীবনমানের উন্নতি করতে না পারলে দেশকে বাস্তবিকপক্ষে এগিয়ে নেওয়া সম্ভব নয়।কি শিল্প খাত, কি সেবা খাত! গ্রামগঞ্জ-শহর-বন্দর সর্বত্রই আজ নারী শ্রমিকদের বিচরণ। কিন্তু তাঁরা বিভিন্নভাবে নিগৃহীত হচ্ছেন। নানা ভাবে বৈষম্যের শিকার হচ্ছেন। অথচ দেশের মোট শ্রমশক্তির ৩৭ শতাংশই নারী শ্রমিক। নারী শ্রমিকদের শোষণ-নিপীড়ন ও বৈষম্যের মধ্যে রেখে দেশের অগ্রগতি ও উন্নয়ন সম্ভব নয়। তাই যে নারী শ্রমিক দক্ষতা দিয়ে অর্থনৈতিক ও সামাজিক বনিয়াদ গড়ে তোলার ক্ষেত্রে বিভিন্ন কলকারখানা, অফিস ও প্রতিষ্ঠানে শ্রমের বিনিময়ে অবদান রাখছেন, তাঁদের যথাযথভাবে মূল্যায়ন করতে হবে। তাঁদের অর্থনৈতিক, সামাজিক, ন্যায্য মজুরি ও সামাজিক মর্যাদা ও নিরাপত্তা নিশ্চিত করতে হবে।করোনা মহামারির কারণে সবচেয়ে বেশি ক্ষতিগ্রস্ত হচ্ছে আমাদের দেশের শ্রমিক-কর্মচারী মেহনতি মানুষ। লকডাউনে কাজ বন্ধ থাকায় পরিবহন, নির্মাণ, ট্যানারি, কৃষি, শিল্প, চাতাল, ওয়েল্ডিং, শিপ ব্রেকিং, হোটেল, রেস্টুরেন্ট, রিকশা, গৃহশ্রমিকসহ অসংখ্য শ্রমিক কাজ হারিয়ে পরিবার-পরিজনসহ মানবেতর জীবন যাপন করছেন। করোনার প্রভাবে শ্রমজীবী মানুষের আয় কমেছে। দেশের দারিদ্র্যের হার ২০ শতাংশ থেকে ৩০ শতাংশ হয়েছে। শ্রমজীবী মানুষ আজ একদিকে সর্বোচ্চ করোনা ঝুঁকির মধ্যে রয়েছে, অন্যদিক চাকরি ও জীবিকার অনিশ্চয়তায় তাদের জীবনে নেমে এসেছে দুর্বিষহ অবস্থা। অথচ দেশের শিল্প ও অর্থনীতির মূল চালিকা শক্তি শ্রমজীবী মানুষের চাকরির ও জীবিকার নিশ্চয়তাসহ তাঁদের স্বার্থ সুরক্ষার বিষয়টি সরকার ও মালিক কর্তৃপক্ষের অগ্রাধিকার পাওয়ার কথা। কিন্তু দুর্ভাগ্যজনকভাবে তা আমাদের দেশে অনুপস্থিত।মহান মুক্তিযুদ্ধের অঙ্গীকার ছিল সাধারণ মানুষসহ শ্রমজীবী মানুষকে শোষণের হাত থেকে মুক্ত করে একটি বৈষম্যহীন, সমতাভিত্তিক সমাজ ও রাষ্ট্রব্যবস্থা কায়েম করা। ৬৬-র ৬ দফা, ৬৯-এর গণ-অভ্যুত্থান ও মহান মুক্তিযুদ্ধে যাঁদের ত্যাগের বিনিময়ে দেশ স্বাধীন হয়েছে, তাঁদের শ্রমে-ঘামে দেশে আজ বিপুল সম্পদ সৃষ্টি হয়েছে। দেশের উন্নতি হচ্ছে, কিন্তু স্বাধীনতার ৫০ বছর পরও শ্রমজীবী মানুষের এই দুরবস্থা কোনো ভাবেই কাম্য নয়। এটা মহান মুক্তিযুদ্ধের চেতনার সঙ্গে সাংঘর্ষিক। তাই করোনা মহামারি পরিস্থিতিতে শ্রমজীবী মানুষের স্বাস্থ্য ও জীবিকার নিশ্চয়তাসহ তাঁদের ন্যায্য মজুরি, অবাধ ট্রেড ইউনিয়নের অধিকার ও গণতান্ত্রিক শ্রম আইনের মাধ্যমে তাঁদের সামাজিক সুরক্ষা নিশ্চিত করতে হবে।* ওয়াজেদুল ইসলাম খান: সাধারণ সম্পাদক, বাংলাদেশ ট্রেড ইউনিয়ন কেন্দ্র",
   "Meta-Summary": "মহান মে দিবস আজ। বিশ্বের শ্রমজীবী মানুষের অধিকার ও দাবি আদায়ের দিবস। এই দিবসের সংগ্রামী চেতনা এখনো শ্রমজীবী মানুষের অনুপ্রেরণা হিসেবে কাজ করে"
 },
 "doc_11026" : {
   "Description": "ইসলামের অন্যতম প্রধান দুটি ইবাদত নামাজ ও রোজা ধনী–গরিবনির্বিশেষে সবার জন্য ফরজে আইন হিসেবে প্রযোজ্য। রোজার সঙ্গে তারাবিহর নামাজের সম্পর্কও সুনিবিড়। প্রিয় নবীজি (সা.) ইরশাদ করেছেন, ‘নিশ্চয়ই আল্লাহ তাআলা তোমাদের প্রতি রোজা ফরজ করেছেন, আর আমি তোমাদের জন্য তারাবিহ নামাজকে সুন্নাত করেছি; যে ব্যক্তি ইমানের সঙ্গে সওয়াবের আশায় রমাদানে দিনে রোজা পালন করবে ও রাতে তারাবিহ নামাজ আদায় করবে, সে গুনাহ থেকে এরূপ পবিত্র হবে, যেরূপ নবজাতক শিশু মাতৃগর্ভ থেকে নিষ্পাপ অবস্থায় ভূমিষ্ঠ হয়।’ (নাসায়ী, পৃষ্ঠা: ২৩৯)।ইবাদত পালন করতে হয় সুন্নাত পদ্ধতি অনুসারে। রমজানের চাঁদ দেখা গেলে রোজার আগেই তারাবিহর নামাজ আদায় করা রমজানের সুন্নাত। হজরত আবু হুরায়রা (রা.) বর্ণনা করেন, রাসুলুল্লাহ (সা.) বলেন, ‘যে ব্যক্তি ইমানের সঙ্গে সওয়াবের উদ্দেশ্যে রমাদান মাসে তারাবিহ নামাজ পড়বে, তার অতীতের সকল গুনাহ মাফ করে দেওয়া হবে।’ (বুখারি, হাদিস: ৩৬)। এমনকি যাঁরা শরিয়তসম্মত কোনো গ্রহণযোগ্য ওজরের কারণে রোজা পালনে অক্ষম, তাঁরাও সুযোগ ও সামর্থ্য থাকলে তারাবিহ নামাজ পড়বেন।‘তারাবিহ’র আভিধানিক অর্থ বিশ্রাম নেওয়া ও প্রশান্তি লাভ করা। এটি ‘তারবিহাহ’ শব্দের বহুবচন। পরিভাষায় ‘রমাদান মাসে এশার নামাজের পর আদায়কৃত সুন্নাত নামাজ তারাবিহ নামে সুপরিচিত।’ (কামুসুল ফিকহ)। চার রাকাত পরপর বিরতির মাধ্যমে বিশ্রাম নেওয়া হয় বলে এর নাম তারাবিহ। তারাবিহর নামাজে দেহ–মনে প্রশান্তি আসে বলেই এর নাম তারাবিহ বা প্রশান্তির নামাজ। ২০ রাকাত তারাবিহর নামাজ সুন্নাতে মুয়াক্কাদাহ।পুরুষদের তারাবিহর নামাজ মসজিদে জামাতের সঙ্গে আদায় করা সুন্নাত। ওজরের কারণে যদি মসজিদে যাওয়া সম্ভবপর না হয় এবং জামাত করা না যায়, তখন একা পড়লেও পূর্ণ সওয়াব পাওয়া যাবে। অনুরূপ পাঁচ ওয়াক্ত ফরজ নামাজও বিশেষ অবস্থায় একাকী আদায় করা যাবে। এতেও পরিপূর্ণ সওয়াব লাভ হবে।তারাবিহর নামাজের অন্যতম প্রধান উদ্দেশ্য কোরআন তিলাওয়াত করা ও শোনা। তারাবিহর নামাজে পূর্ণ কোরআন শরিফ একবার পাঠ করা সুন্নাত। একে খতম তারাবিহ বলা হয়। যাঁরা সব সময় খতম তারাবিহ পড়ে থাকেন বা পড়ার ইচ্ছা রাখেন, তাঁরা বিশেষ কোনো কারণে তা করতে না পারলেও এর পূর্ণ সওয়াব লাভ করবেন। হাদিস শরিফে রয়েছে, ‘কাজের ফলাফল নিয়তের ওপর নির্ভরশীল।’ (বুখারি, হাদিস: ১)।তারাবিহর নামাজে পূর্ণ কোরআন মাজিদ না পড়ে বিভিন্ন সুরা দিয়ে তারাবিহ পড়াকে সুরা তারাবিহ বলা হয়। সুরা তারাবিহ পড়লেও ২০ রাকাত পড়া সুন্নাত। একা পড়লেও ২০ রাকাতই পড়া সুন্নাত। মহিলাদের জন্যও ২০ রাকাত তারাবিহ সুন্নাত। এশার নামাজের পর থেকে ফজরের ওয়াক্তের পূর্ব পর্যন্ত তথা সাহ্‌রির শেষ সময় পর্যন্ত তারাবিহ নামাজ পড়া যায়। একসঙ্গে একই সময় ২০ রাকাত পড়তে না পারলে ভেঙে ভেঙে আলাদাভাবেও পড়া যাবে। শিশুরাও তারাবিহ নামাজ পড়তে পারে। যেহেতু এটি সুন্নাত নামাজ, তাই কোনো কারণে পড়তে না পারলে অসুবিধা নেই, এতে রোজার কোনো ক্ষতি হবে না। তবে রোজাদারের উচিত তারাবিহ না ছাড়তে সর্বাত্মক চেষ্টা করা।২০ রাকাত তারাবিহর নামাজ প্রতিষ্ঠিত নিরবচ্ছিন্ন সুন্নাত। ইমাম ইবনে তাইমিয়া (রহ.) বলেন, ‘তবে তা নিশ্চিতভাবে প্রমাণিত হয়েছে, নিশ্চয়ই উবাই ইবনে কাআব (রা.) রমজানে রাত জাগরণে ২০ রাকাত তারাবিহ নামাজ পড়তেন এবং তিন রাকাত বিতর নামাজ পড়তেন।’ তাই উলামায়ে কিরাম মনে করেন, এটাই সুন্নাত, কেননা তা আনসার ও মুহাজির সব সাহাবির মধ্যে সুপ্রতিষ্ঠিত, কেউ তা অস্বীকার করেননি। অন্য ইমামরা বিতরসহ তারাবিহ ৩৯ রাকাত পড়া পছন্দ করেন, কারণ তা হলো মদিনার আমল। ইবনে তাইমিয়া (রহ.) আরও বলেন, ‘সুতরাং ২০ রাকাত তারাবিহ-ই উত্তম এবং এটাই অধিকাংশ মুসলমানের আমল; আর নিশ্চয়ই এটি ১০ (সর্বনিম্ন) ও ৪০ (সর্বোচ্চ)–এর মাঝামাঝি। তবে যদি কেউ ৪০ রাকাত বা অন্য কোনো সংখ্যা আদায় করেন, তবে তা–ও জায়েজ হবে; এ বিষয়ে অন্য ইমামরাও আলোকপাত করেছেন।’ (মজমুআ ফাতাওয়া, খণ্ড: ২২, পৃষ্ঠা: ২৭২; খণ্ড: ২৩, পৃষ্ঠা: ১১২)।হজরত আবদুল্লাহ ইবনে আব্বাস (রা.) বলেন, ‘নবী কারিম (সা.) ২০ রাকাত তারাবিহ নামাজ পড়তেন, তারপর বিতর নামাজ পড়তেন।’ (মাজমুআ ফাতাওয়া ইবনে তাইমিয়া, খণ্ড: ১১, পৃষ্ঠা: ৩৯৩)। হজরত আবদুল্লাহ ইবনে রুম্মান (রহ.) বলেন, ‘হজরত উমর (রা.)–এর খিলাফতের সময় মানুষ ২৩ রাকাত (বিতরসহ তারাবিহ নামাজ) দ্বারা রাত জাগরণ করত। (মুআত্তা ইমাম মালিক, খণ্ড: ১, হাদিস: ২৮১; আবু দাউদ, খণ্ড: ১, হাদিস: ৪২৮৯)।● মুফতি মাওলানা শাঈখ মুহাম্মাদ উছমান গনীযুগ্ম মহাসচিব, বাংলাদেশ জাতীয় ইমাম সমিতি; সহকারী অধ্যাপক, আহ্ছানিয়া ইনস্টিটিউট অব সুফিজম[email protected]",
   "Meta-Summary": "ইসলামের অন্যতম প্রধান দুটি ইবাদত নামাজ ও রোজা ধনী–গরিবনির্বিশেষে সবার জন্য ফরজে আইন হিসেবে প্রযোজ্য। রোজার সঙ্গে তারাবিহর নামাজের সম্পর্কও সুনিবিড়। প্রিয় নবীজি (সা.) ইরশাদ করেছেন, ‘নিশ্চয়ই আল্লাহ তাআলা তোমাদের প্রতি রোজা ফরজ করেছেন, আর আমি তোমাদের জন্য তারাবিহ নামাজকে সুন্নাত করেছি; যে ব্যক্তি ইমানের সঙ্গে সওয়াবের আশায় রমাদানে দিনে রোজা পালন করবে ও রাতে তারাবিহ নামাজ আদায় করবে, সে গুনাহ থেকে এরূপ পবিত্র হবে, যেরূপ নবজাতক শিশু মাতৃগর্ভ থেকে নিষ্পাপ অবস্থায় ভূমিষ্ঠ হয়।’ (নাসায়ী, পৃষ্ঠা: ২৩৯)।"
 },
 "doc_11027" : {
   "Description": "রাজনীতি সুস্থ ও স্বাভাবিক ধারায় না চলায় বাংলাদেশের গণতন্ত্র কীভাবে মুখ থুবড়ে পড়েছে, তার বিস্তারিত ব্যাখ্যা দিয়েছেন যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড অধ্যাপক আলী রীয়াজ তাঁর নিখোঁজ গণতন্ত্র: কর্তৃত্ববাদের পথরেখা ও বাংলাদেশের ভবিষ্যৎ বইয়ে।এই লেখায় গণতন্ত্র নিয়ে কিছু বলব না ঠিক করেছি। যে প্রশ্নটি এই মুহূর্তে আমাদের তাড়া করে ফিরছে, তা হলো মুক্তিযুদ্ধে নেতৃত্বদানকারী দল আওয়ামী লীগ, যারা একটানা এক যুগের বেশি সময় ধরে মসনদে আছে, সেই দলটির সাংগঠনিক অবস্থা এতটা ভঙ্গুর হয়ে পড়ল কেন? আওয়ামী লীগের নেতাদের দাবি এবং দেশবাসীও বহু বছর ধরে দেখে এসেছে, দলটির বড় শক্তি তৃণমূল পর্যায়ের নেতা-কর্মীরা। কিন্তু গত ১২ বছর আওয়ামী লীগ তার রাজনৈতিক প্রতিপক্ষকে রাজপথছাড়া করতে গিয়ে রাজপথটি তাদের হাতছাড়া হয়ে গেছে। এখন বাংলাদেশের মাঠের রাজনীতি কোনো রাজনৈতিক দল নিয়ন্ত্রণ করছে না; করছে অরাজনৈতিক সংগঠন হেফাজতে ইসলাম।এরও একটা পটভূমি আছে। ২০১৩ সালের ফেব্রুয়ারিতে যুদ্ধাপরাধের বিচারের দাবিতে গড়ে উঠেছিল গণজাগরণ মঞ্চ। উদ্যোগটি ছিল ফেসবুক ব্যবহারকারী মুক্তমনা একদল ছাত্র-তরুণের, পরবর্তী সময়ে যাতে যোগ দিয়েছিলেন সব শ্রেণি ও পেশার মানুষ। ওই ছাত্র-তরুণদের ভয় ছিল, আওয়ামী লীগ সরকার যুদ্ধাপরাধীদের বিচারে ছাড় দিতে পারে। আওয়ামী লীগ সুযোগটি পুরোপুরি কাজে লাগাল। তাদের প্রধান প্রতিদ্বন্দ্বী বিএনপি জামায়াতের সমর্থন পেতে যুদ্ধাপরাধের বিচারের বিরোধিতা করল। পরবর্তীকালে বিএনপির অনেক নেতা স্বীকার করেছেন, এটি তাঁদের ভুল সিদ্ধান্ত ছিল।শাহবাগে গণজাগরণ মঞ্চ যুদ্ধাপরাধের বিচারের পাশাপাশি স্বাধীনতাবিরোধীদের রাজনীতি নিষিদ্ধ, বাহাত্তরের সংবিধান পুনঃপ্রতিষ্ঠা ও ধর্মভিত্তিক রাজনীতি নিষিদ্ধ এবং মুক্তিযুদ্ধের চেতনায় দেশ পরিচালনার দাবি সামনে নিয়ে আসে। তারা জঙ্গিবাদীদের হাতে মুক্তচিন্তার লেখকদের হত্যার প্রতিবাদ জানাল। কেবল ঢাকার বাসিন্দারা নন, সারা দেশ থেকে মানুষ এসে গণজাগরণ মঞ্চের আন্দোলনের সঙ্গে একাত্মতা ঘোষণা করেন। সে সময় আওয়ামী লীগ এসব দাবির সঙ্গে কেবল সহমতই প্রকাশ করল না, গণজাগরণ মঞ্চের আন্দোলনকে নিজেদের আন্দোলন বলে ঘোষণা দিল। জাতীয় সংসদ থেকে কোনো কোনো নেতা এমন বক্তৃতাও দিলেন, তাঁদের মন পড়ে আছে শাহবাগে।তবে শাহবাগে তাঁদের মন বেশি পড়ে থাকল না। হেফাজতে ইসলাম ২০১৩ সালের ৫ মে শাপলা চত্বরে আহূত মহাসমাবেশকে কেন্দ্র করে পুরো ঢাকা শহরে ভয়াবহ পরিস্থিতির সৃষ্টি করে। তারা ঘোষণা দিল, ১৩ দফা দাবি না মানা পর্যন্ত ঢাকা শহর ছাড়বে না। কিন্তু সরকারের কঠোর অবস্থানের কারণে রাত পোহানোর আগেই হেফাজতের নেতা-কর্মীরা ঢাকা শহর ছাড়তে বাধ্য হন।এরপরই আমরা দেখলাম অজ্ঞাত কারণে শাহবাগের গণজাগরণ মঞ্চের আন্দোলনে ইতি টানা হলো। গণজাগরণ মঞ্চের নেতা-কর্মীরা যে আওয়ামী লীগের ওপর বেশি নির্ভর করছিলেন, তাঁরা গণজাগরণ মঞ্চকে কেবল পরিত্যাগ করলেন না, স্বাধীনভাবে যাতে আন্দোলন চলতে না পারে, সে জন্য নানা কৌশল নিলেন। বামপন্থী ছাত্র-তরুণদের সঙ্গে ছাত্রলীগের মারামারির ঘটনা ঘটল।কিছুদিন পর অবাক বিস্ময়ে দেশবাসী লক্ষ করল, হেফাজতে ইসলামের সঙ্গে সরকারের আপসরফা হয়ে গেছে। হেফাজতের নেতাদের বিরুদ্ধে দায়ের করা মামলাগুলো গতি পেল না। আওয়ামী লীগের নেতাদের হেফাজতের সদর দপ্তর হাটহাজারীতে যাতায়াত বাড়তে থাকল।প্রথম দিকে আওয়ামী লীগের নেতারা বলতেন, জামায়াতে ইসলামীকে মোকাবিলা করতে হেফাজতকে নিউট্রাল বা নিরপেক্ষ করার প্রয়োজন আছে। এখন দেখা যাচ্ছে, আওয়ামী লীগ নিজেই নিউট্রাল হয়ে গেছে। হেফাজতের সঙ্গে সখ্যের কারণে আওয়ামী লীগের অনেক নেতা-কর্মী, এমনকি প্রশাসনের কর্মকর্তাদের মগজও ধোলাই হয়ে গেছে। এখানে কয়েকটি উদাহরণ তুলে ধরছি:সুনামগঞ্জ জেলা ছাত্রলীগের যুগ্ম সাধারণ সম্পাদক ফয়েজ মারজান হেফাজত নেতা মাওলানা মামুনুল হকের পক্ষে পোস্ট দিয়েছেন। পোস্ট দিয়েছেন ছাতক উপজেলা স্বেচ্ছাসেবক লীগের নেতা আলামীনও। তাঁদের দুজনকেই বহিষ্কার করা হয়েছে।হেফাজতে ইসলামকে নিয়ে ফেসবুকে পোস্ট দেওয়ার অভিযোগে সুনামগঞ্জের ধরমপাশায় ঢাকা বিশ্ববিদ্যালয় ছাত্রলীগের নেতা আফজাল খানকে হেনস্তা করেছেন স্থানীয় আওয়ামী লীগের নেতার ছেলে আল মুজাহিদ ও তাঁর সহযোগীরা। এ ঘটনায় আওয়ামী লীগের ওই নেতাকে দল থেকে বহিষ্কার করা হয়েছে। অন্যদিকে ছাত্রলীগের নেতাকে হেনস্তা ও অবরুদ্ধ করে রাখার ঘটনায় ধরমপাশা থানার ভারপ্রাপ্ত কর্মকর্তা (ওসি) মোহাম্মদ দেলোয়ার হোসেনকে প্রত্যাহার করে সুনামগঞ্জ পুলিশ লাইনসে সংযুক্ত করা হয়েছে। এর আগে গত মঙ্গলবার রাতে ধরমপাশা থানার উপপরিদর্শক (এসআই) জহিরুল ইসলাম ও সহকারী উপপরিদর্শক (এএসআই) আনোয়ার হোসেনকে প্রত্যাহার করে সুনামগঞ্জ পুলিশ লাইনসে সংযুক্ত করা হয়।পুলিশের একজন কর্মকর্তাকেও দেখলাম ফেসবুক লাইভে মামুনুল হকের পক্ষে জোরালো বক্তব্য দিতে। যাঁরা তাঁকে হেনস্তা করেছেন, তাঁরা বেআইনি কাজ করেছেন বলেও মন্তব্য করেছেন এই কর্মকর্তা। খবরে দেখলাম, তাঁকেও প্রত্যাহার করা হয়েছে। ঢাকার তেজগাঁও অঞ্চলের এক ডাকসাইটে পুলিশ কর্মকর্তা জনসচেতনতা বিষয়ে সহায়তা চাইলেন মামুনুল হক ও সহযাত্রী আলেমদের। ওই পুলিশ কর্মকর্তা বলেছেন, ‘আমাদের কথা কে শুনবে। মাওলানা মামুনুল হকেরা বললে অনেক বেশি মানুষ শুনবেন, মানবেন।’সোনারগাঁয়ের ঘটনায় স্থানীয় যুবলীগ ও ছাত্রলীগের কর্মীরা মামুনুল হককে নাজেহাল করেছেন। আবার হেফাজতের কর্মীরা যখন তাঁদের তাড়া করে রিসোর্ট জবরদখল করলেন, তখন তাঁরা এক সাংবাদিককে ক্ষমা চাইতে বাধ্য করেছেন। ক্ষমা চাওয়ার পরও তিনি রেহাই পাননি। হেফাজতের কর্মীরা তাঁকে বেদম প্রহার করে হাসপাতালে পাঠিয়ে দিয়েছেন।আওয়ামী লীগ, যুবলীগ, ছাত্রলীগ, স্বেচ্ছাসেবক লীগ ও প্রশাসনের মধ্যে আরও অনেককে পাওয়া যাবে, যাঁরা প্রকাশ্যে বা অপ্রকাশ্যে হেফাজতকে সমর্থন করেন। সুনামগঞ্জের শাল্লায় রফিকুল ইসলাম নামে যে ইউপি সদস্যের নেতৃত্বে সংখ্যালঘুদের বাড়িঘরে হামলা হলো, তিনি স্থানীয় যুবলীগের নেতা। আবার হেফাজত নেতাদের বিরুদ্ধে যে তরুণ স্ট্যাটাস দিয়েছিলেন, পুলিশের ভাষ্য অনুযায়ী তিনি যুব দলের কর্মী ও সংখ্যালঘু সম্প্রদায়ের মানুষ। এখানে আওয়ামী লীগ ও বিএনপির অনুসারীর ভূমিকাকে কীভাবে ব্যাখ্যা করবেন? শেষ পর্যন্ত ধর্মই কি বিচারের মুখ্য বিষয় হয়ে দাঁড়াল। বিএনপির কর্মীর স্ট্যাটাসের বিরুদ্ধে স্থানীয় মুসলমানেরা ক্ষুব্ধ ছিলেন এবং সেই ক্ষোভকে কাজে লাগিয়ে যুবলীগের নেতা ও ইউপি সদস্য সংখ্যালঘুদের বাড়িঘরে হামলায় নেতৃত্ব দিলেন। তাহলে কে কার দ্বারা উদ্বুদ্ধ হয়েছেন, তা বুঝতে রাষ্ট্রবিজ্ঞান পড়ার প্রয়োজন হয় না।নারায়ণগঞ্জ, সালথা, শাল্লা, ব্রাহ্মণবাড়িয়া, হাটহাজারী, কিশোরগঞ্জ প্রভৃতি স্থানে যা ঘটেছে, তাকে এককথায় বলা যায় ল–লেসনেস বা আইনের শাসনের প্রবল অনুপস্থিতি। অতীতে এ ধরনের সন্ত্রাসী ঘটনা ঘটলে প্রশাসন স্থানীয় জনগণকে সঙ্গে নিয়ে মোকাবিলা করত। দফায় দফায় বৈঠক করত। এখন প্রশাসনের সঙ্গে স্থানীয় রাজনৈতিক নেতৃত্বের, এমনকি ক্ষমতাসীন দলটির সম্পর্কও সুখকর নয়। সম্প্রতি কিশোরগঞ্জ জেলার আওয়ামী লীগের এক নেতা আলাপ প্রসঙ্গে বলেছিলেন, এখন দেশে যা চলছে, তা প্রশাসনিক গণতন্ত্র। অ্যাডমিনিস্ট্রেটিভ ডেমোক্রেসি।শেষে আরেকটি কথা বলা জরুরি মনে করি। সব অঘটনের দায় পাইকারিভাবে বিএনপি, জামায়াত-শিবির কিংবা হেফাজতের ওপর চাপানোও ঠিক নয়। ঠিক সময়ে ঠিক সিদ্ধান্ত নিতে না পারলে ভবিষ্যতে এ রকম অঘটন আরও ঘটতে পারে। শাল্লার ঘটনায় বিএনপি-জামায়াতের কোনো ভূমিকা ছিল না। ফরিদপুরের সালথায় প্রশাসনের হঠকারী সিদ্ধান্তের কারণে অঘটন ঘটেছে। স্বাস্থ্যবিধি ভঙ্গের দায়ে প্রশাসন জেল-জরিমানা করতে পারে। কাউকে লাঠিপেটা করতে পারে না। নারায়ণগঞ্জের সোনারগাঁয়ে আইনশৃঙ্খলা রক্ষাকারী বাহিনী রিসোর্টে দুই ঘণ্টা অবস্থান করার পরও সিদ্ধান্ত নিতে পারেনি কী করবে। তারা কি ইচ্ছা করেই হেফাজতের কর্মীদের আসার অপেক্ষা করছিল?রিসোর্টে ধ্বংসযজ্ঞ ঘটার পর আওয়ামী লীগের কেন্দ্রীয় নেতারা নারায়ণগঞ্জের সোনারগাঁয়ে গিয়ে হেফাজতের ধর্মব্যবসার বিরুদ্ধে বুলন্দ আওয়াজ তুলেছেন। কিন্তু সাত বছর তাঁরা নিশ্চুপ ছিলেন কেন? কোন রাজনীতির হিসাবে-নিকাশে?● সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "রাজনীতি সুস্থ ও স্বাভাবিক ধারায় না চলায় বাংলাদেশের গণতন্ত্র কীভাবে মুখ থুবড়ে পড়েছে, তার বিস্তারিত ব্যাখ্যা দিয়েছেন যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড অধ্যাপক আলী রীয়াজ তাঁর নিখোঁজ গণতন্ত্র: কর্তৃত্ববাদের পথরেখা ও বাংলাদেশের ভবিষ্যৎ বইয়ে"
 },
 "doc_11028" : {
   "Description": "গণতন্ত্রের বিরুদ্ধে গণতন্ত্রের মুখোশধারীদের আক্রমণ এখন বৈশ্বিক সমস্যা। একদিকে তাঁরা নিজেদের দাবি করেন গণতন্ত্রী বলে, অন্যদিকে তাঁরাই আবার গণতন্ত্রের মূলনীতি এবং শাসনব্যবস্থা নিয়ে প্রশ্ন তোলেন। গণতন্ত্র, ক্ষমতার বিকেন্দ্রীকরণ, স্বৈরাচারী ব্যবস্থা এবং সরকার বিষয়ে প্রায় চার শ বছরে রাষ্ট্রবিজ্ঞানীদের আলোচনায় দেখা গেছে যে গণতন্ত্রের চারটি মূল আদর্শ হচ্ছে জনগণের সার্বভৌমত্ব, প্রতিনিধিত্ব, দায়বদ্ধতা ও মতপ্রকাশের স্বাধীনতা। কিন্তু গণতন্ত্র কেবল কতগুলো আদর্শিক নীতিই নয়, বরং এটি শাসনের একটি পদ্ধতিও। একটি শাসনব্যবস্থায় কী কী থাকলে আমরা তাকে গণতান্ত্রিক বলে বিবেচনা করব?বিংশ শতাব্দীতে যখন অনেকগুলো দেশ গণতন্ত্রকে আদর্শ হিসেবে গ্রহণ করতে থাকে, রাষ্ট্রবিজ্ঞানীদের কাছে এই প্রশ্নটাই প্রধান হয়ে ওঠে যে এই মূল আদর্শগুলো বাস্তবায়িত হচ্ছে কি না, সেটা কী দেখে বোঝা যাবে। তাঁদের প্রধান বিবেচ্য বিষয় হয় গণতন্ত্র কীভাবে চর্চা করা হচ্ছে এবং কীভাবে চর্চা করা উচিত। তাঁদের বিবেচনার কেন্দ্রে থাকে শাসনব্যবস্থা হিসেবে গণতন্ত্রের কথা। এই সব রাষ্ট্রবিজ্ঞানীর প্রধানতম হচ্ছেন জোসেফ সুম্পিটার, স্যামুয়েল হান্টিংটন, অ্যাডাম প্রেজরস্কি, গিওভান্নি সার্টোরি, হুয়ান লিঞ্জ ও রবার্ট ডাল।সুম্পিটারের সংজ্ঞা অনুযায়ী গণতন্ত্র হচ্ছে ‘রাজনৈতিক সিদ্ধান্তে পৌঁছানোর জন্য একটি প্রাতিষ্ঠানিক ব্যবস্থা, যেখানে জনগণের ভোটের মাধ্যমে প্রতিযোগিতামূলক লড়াইয়ের মধ্য দিয়ে কোনো ব্যক্তি সিদ্ধান্ত গ্রহণের ক্ষমতা অর্জন করে।’ হান্টিংটনের মতে, ‘গণতন্ত্র হচ্ছে একটি রাজনৈতিক ব্যবস্থা, যার মাধ্যমে সর্বাধিক ক্ষমতার অধিকারী সম্মিলিত সিদ্ধান্ত গ্রহণকারীরা নির্বাচিত হয় একটি সুষ্ঠু, নিরপেক্ষ ও পর্যায়ক্রমিক নির্বাচনের মাধ্যমে। যেখানে প্রার্থীরা স্বাধীনভাবে ভোটের জন্য প্রতিদ্বন্দ্বিতা করে এবং কার্যত সকল প্রাপ্তবয়স্ক জনগোষ্ঠীই ভোটদানের উপযুক্ত বিবেচিত হয়।’ প্রেজরস্কি ও অন্যরা দাবি করেন, ‘গণতন্ত্র এমন একটি ব্যবস্থা, যেখানে দলগুলো নির্বাচনে পরাজিত হয়।’ সুতরাং এর বৈশিষ্ট্য হচ্ছে: ১. পূর্বানুমানের ক্ষেত্রে অনিশ্চয়তা ২. ফলাফল প্রাপ্তির পর অপরিবর্তনযোগ্যতা ৩. পুনরাবৃত্তি। সহজ ভাষায় আমরা জানি না যে কে ক্ষমতায় আসবে, নির্বাচনে একবার তা নির্ধারিত হলে সেটি বদলে ফেলা যায় না এবং এই যে চক্র-অনিশ্চয়তা এবং ফলাফল গ্রহণের প্রক্রিয়া, তা চলতেই থাকে।রবার্ট ডাল-এর মতে, কোনো ব্যবস্থাকে ‘গণতান্ত্রিক’ হতে হলে তার সাতটি পূর্বশর্ত থাকতে হবে। নির্বাচিত কর্মকর্তারা, অবাধ ও সুষ্ঠু নির্বাচন, সর্বজনীন ভোটাধিকার, ক্ষমতায় যাওয়ার জন্য প্রার্থী হওয়ার অধিকার, মতপ্রকাশের স্বাধীনতা, তথ্যের বিকল্প উৎস এবং সংগঠন তৈরির স্বাধীনতা। ডাল জোর দিয়ে বলেছেন যে গণতন্ত্রের জন্য ‘শুধু অবাধ, সুষ্ঠু ও প্রতিদ্বন্দ্বিতামূলক নির্বাচনই নয়, বরং এগুলোকে সত্যিকারভাবেই অর্থপূর্ণ করে তোলার মতো স্বাধীনতাও প্রয়োজন (যেমন সংগঠন গড়ে তোলার স্বাধীনতা এবং মতপ্রকাশের স্বাধীনতা)। প্রয়োজন তথ্যের বিকল্প উৎস এবং নাগরিকদের ভোট ও পছন্দের ওপর ভিত্তি করে সরকারি নীতিমালা প্রণয়নের নিশ্চয়তা প্রদানকারী প্রতিষ্ঠানসমূহের।’এই সব গবেষণার ওপর নির্ভর করে গণতান্ত্রিক শাসনের জন্য তিনটি উপাদানকে অপরিহার্য হিসেবে গ্রহণ করা যেতে পারে। সেগুলো হচ্ছে ১. সর্বজনীন ভোটাধিকার; ২. আইনসভা ও প্রধান নির্বাহী কর্মকর্তা পদের জন্য নিয়মিত অবাধ, প্রতিদ্বন্দ্বিতামূলক, বহুদলীয় নির্বাচন ৩. নাগরিক ও রাজনৈতিক অধিকারগুলোর প্রতি শ্রদ্ধাশীল থাকা, যার মধ্যে মতপ্রকাশ, সমাবেশ ও সংগঠন তৈরির স্বাধীনতা অন্তর্ভুক্ত। একই সঙ্গে আইনের শাসন প্রতিষ্ঠা করা, যার অধীনে সব নাগরিক ও রাষ্ট্রীয় প্রতিনিধিরা সত্যিকারের আইনি সম–অধিকার ভোগ করবেন। কোনো দেশকে গণতান্ত্রিক হিসেবে স্বীকৃতি পেতে হলে তার এই তিনটি মানদণ্ডেই উতরাতে হবে। কারণ, এর যেকোনো একটি অনুপস্থিত হলেই অন্যগুলোর উপস্থিতি প্রায় অসম্ভব হয়ে পড়ে।গত কয়েক দশকে যেটা সহজেই লক্ষ করা গেছে, তা হলো, দেশে দেশে নির্বাচন অনুষ্ঠানের সংখ্যা বৃদ্ধি পেয়েছে। গণতন্ত্রায়ণের বিভিন্ন পর্যায়ে নির্বাচনের ওপর এতটাই জোর দেওয়া হয়েছে যে অনেক অগণতান্ত্রিক দেশ ১৯৯০-এর দশক থেকে নিয়মিতভাবে নির্বাচন অনুষ্ঠান করে দেখাতে চায় যে তারা গণতন্ত্রের চর্চা করছে। রাষ্ট্রবিজ্ঞানী স্যামুয়েল হান্টিংটন নির্বাচনকে গণতন্ত্র সংহত হওয়া না হওয়ার পরীক্ষা হিসেবেই দেখিয়েছিলেন। তাঁর ভাষ্য অনুযায়ী, একটি দেশের গণতন্ত্র স্থায়ী রূপ নিয়েছে কি না, সেটা বোঝা যাবে গণতন্ত্রে উত্তরণের পথে ওই দেশ পরপর দুটি শান্তিপূর্ণ নির্বাচন করতে পারছে কি না, যাতে ক্ষমতার হাতবদল হয়েছে। তাঁর ভাষায়, এটি হচ্ছে ‘টু টার্নওভার টেস্ট’ (দুবার হাতবদলের পরীক্ষা)। পরাজিতরা ফলাফল মেনে নিয়েছে কি না এবং বিজয়ীরা গণতান্ত্রিক প্রক্রিয়া ও প্রতিষ্ঠানকে পাল্টে দিয়ে কর্তৃত্ববাদী শাসনের সূচনা করেছে কি না, সেটা গণতন্ত্রায়ণের নির্ধারক পরীক্ষা।সবার জন্য আইনিভাবে ভোটাধিকার নিশ্চিত করা এবং নিয়মিতভাবে নির্বাচন অনুষ্ঠান আপাতদৃষ্টে গণতন্ত্রের দুটি আবশ্যকীয় শর্ত পূরণ করলেও নির্বাচন যদি অবাধ ও অংশগ্রহণমূলক না হয়, তবে সেগুলো আসলে দেশকে গণতন্ত্রের পথে তো অগ্রসর করেই না, বরং উল্টো পথে ঠেলে দেয়। দেখা দরকার যে এই সব নির্বাচন গণতন্ত্রকে সংহত করার বদলে ক্ষমতাসীনদের ক্ষমতাকে আরও সংহত করে কি না। নির্বাচনে জালিয়াতির বিভিন্ন ধরনের উপায় এই সব ক্ষমতাসীন বের করেছেন, যেগুলোর কিছু প্রত্যক্ষ আর কিছু হচ্ছে পরোক্ষ। এটাও মনে রাখা দরকার যে নির্বাচন এক দিনের বিষয় নয়, ভোটাররা এক দিন ভোট দেন, কিন্তু নির্বাচনের প্রস্তুতি ও পদক্ষেপ নেওয়া হয় আরও অনেক আগে থেকেই। সেগুলোর মাধ্যমে আগে থেকেই ফল প্রভাবিত করার ব্যবস্থা করা হলে নির্বাচনের দিন কী হলো, তার কোনো মূল্য থাকে না, ভোটাররা তখন নির্বাচনে অংশ নিতে আগ্রহী হন না। নাগরিকদের অধিকার—কথা বলার, মতপ্রকাশের, সমাবেশের এবং সর্বোপরি এই সবের কারণে আইনি এবং বিচারবহির্ভূতভাবে লাঞ্ছিত না হওয়ার নিশ্চয়তা হচ্ছে গণতন্ত্রের অত্যাবশ্যকীয় বিষয়।বাংলাদেশের ক্ষেত্রে এই তিনটি লক্ষণ কী অবস্থায় আছে, তা নাগরিকেরা সহজেই উপলব্ধি করতে পারেন। ফ্রিডম হাউসের ২০২১ সালের প্রকাশিত বার্ষিক প্রতিবেদনে দেখা যাচ্ছে, বাংলাদেশের অবস্থান গত বছরগুলোতে ক্রমাগতভাবে খারাপ হয়েছে; মোট স্কোর ২০২১ সালের প্রতিবেদনে দাঁড়িয়েছে ৩৯, যা ২০২০ সালের প্রতিবেদনের স্কোরের সমান; ২০১৯ সালে ছিল ৪১ এবং ২০১৮ সালের প্রতিবেদনে এই স্কোর ছিল ৪৫। একইভাবে রাজনৈতিক অধিকার এবং নাগরিক স্বাধীনতা ক্রমাগতভাবে নিম্নগামী হয়েছে। রাজনৈতিক অধিকারের জন্য বরাদ্দ সর্বোচ্চ ৪০-এর মধ্যে বাংলাদেশের স্কোর ১৫, যা ২০১৬ সালেও ছিল ২১। ফ্রিডম হাউস বাংলাদেশের শাসনব্যবস্থাকে ‘আংশিক মুক্ত’ বলে বর্ণনা করেছে। মতপ্রকাশের স্বাধীনতা কতটা সীমিত, তা বোঝা যায় ডিজিটাল সিকিউরিটি অ্যাক্টের ব্যবহার থেকে। গবেষণা প্রতিষ্ঠান সেন্টার ফর গভর্ন্যান্স স্টাডিজের (সিজিএস) সমীক্ষা অনুযায়ী, ২০২০ সালের জানুয়ারি থেকে ২০২১ সালের ফেব্রুয়ারি পর্যন্ত এই আইনের আওতায় ৮৭৩ ব্যক্তি অভিযুক্ত হয়েছেন, যাঁদের ১৩ শতাংশের বেশি হচ্ছেন সাংবাদিক।আগামীকাল: বাংলাদেশের নাগরিকেরা কেমন গণতন্ত্র চান● আলী রীয়াজ যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড প্রফেসর; সম্প্রতি প্রথমা থেকে প্রকাশিত হয়েছে তাঁর গ্রন্থ নিখোঁজ গণতন্ত্র: কর্তৃত্ববাদের পথরেখা ও বাংলাদেশের ভবিষ্যৎ",
   "Meta-Summary": "গণতন্ত্রের বিরুদ্ধে গণতন্ত্রের মুখোশধারীদের আক্রমণ এখন বৈশ্বিক সমস্যা। একদিকে তাঁরা নিজেদের দাবি করেন গণতন্ত্রী বলে, অন্যদিকে তাঁরাই আবার গণতন্ত্রের মূলনীতি এবং শাসনব্যবস্থা নিয়ে প্রশ্ন তোলেন"
 },
 "doc_11029" : {
   "Description": "কিশোরগঞ্জ জেলা সদর থেকে ভৈরব বন্দরের দূরত্ব ৫৬ কিলোমিটার। ঢাকা থেকে ৯৬ কিলোমিটার। তারপরও জেলা সদরের সঙ্গে ভৈরবের মানুষের যোগাযোগ ক্ষীণ। দাপ্তরিক প্রয়োজন কিংবা মামলা-মোকদ্দমা ছাড়া কেউ কিশোরগঞ্জমুখো হন না। ভৈরব ছাড়া কিশোরগঞ্জের বাকি জনপদ মেঘনার ওপারে।কিশোরগঞ্জ বাংলাদেশকে তিনজন রাষ্ট্রপতি উপহার দিয়েছে। মুক্তিযুদ্ধকালীন অস্থায়ী রাষ্ট্রপতি সৈয়দ নজরুল ইসলাম, শেখ হাসিনার আমলের দ্বিতীয় রাষ্ট্রপতি জিল্লুর রহমান এবং বর্তমান রাষ্ট্রপতি মো. আবদুল হামিদ। শেখ হাসিনার আমলের প্রথম রাষ্ট্রপতি বিচারপতি সাহাবুদ্দীন আহমদের বাড়িও পাশের জেলা নেত্রকোনায়।ভৈরববাসীর দুঃখ জিল্লুর রহমান রাষ্ট্রপতি হওয়া সত্ত্বেও ভৈরবকে জেলা করা যায়নি। যদিও তাঁর সময়ে রাস্তাঘাট অনেক হয়েছে। অন্যদিকে রাষ্ট্রপতি মো. আবদুল হামিদের এলাকায় বিপুল উন্নয়নকাজ হয়েছে। রাষ্ট্রপতি মো. আবদুল হামিদ ১৯৭০ সাল থেকে যেখানকার জনপ্রতিনিধি, হাওরবেষ্টিত ইটনা, মিঠামইন ও অষ্টগ্রাম—একসময় ছিল বিচ্ছিন্ন জনপদ। এক উপজেলা থেকে আরেক উপজেলায় যেতে নৌকাই ছিল একমাত্র বাহন। মো. আবদুল হামিদ রাষ্ট্রপতি হওয়ার পর সেখানে ৬০ কিলোমিটার দীর্ঘ দৃষ্টিনন্দন সড়ক নির্মিত হয়েছে। সড়ক তিন উপজেলাকে বেঁধে দিয়েছে। এ ছাড়া কিশোরগঞ্জে সরকারি উদ্যোগে বিশ্ববিদ্যালয় ও মেডিকেল কলেজ হয়েছে।জিজ্ঞেস করি, ভৈরবের বর্তমান সাংসদ নাজমুল হাসান তো খুবই পরিচিত ব্যক্তিত্ব। তাঁর আমলে এখানে কী কাজ হয়েছে? উত্তরে ভৈরব আওয়ামী লীগের একজন নেতা বললেন, তিনি তো জাতীয় বিষয় নিয়ে ব্যস্ত। বাংলাদেশ ক্রিকেট বোর্ডের সভাপতি। ভৈরবে তেমন আসেন না। ভৈরববাসী মনে করে, ভৌগোলিক কারণে তাঁরা উন্নয়ন থেকে বঞ্চিত। জিল্লুর রহমান রাষ্ট্রপতি থাকাকালে স্থানীয়রা ভৈরবকে জেলা করার দাবিতে আন্দোলন করেছিলেন। কিন্তু মেঘনার ওপারের সমর্থন পাননি। তাঁরা ঢাকার সঙ্গে যুক্ত হবেন, তারও উপায় নেই। মাঝখানে নরসিংদী জেলা। ভৈরববাসীর অবস্থা হয়েছে ‘না ঘরকা, না ঘাটকা।’ভৈরব ঢাকা-সিলেট মহাসড়কের পাশে মেঘনার তীরে অবস্থিত ব্যবসাকেন্দ্র। ভৈরব থেকে ১০ কিলোমিটার উত্তরে শিমুলকান্দি হাইস্কুল প্রাঙ্গণে বিপ্লবী রেবতী বর্মণের নামে প্রতিষ্ঠিত স্মৃতিসৌধটি ব্রিটিশবিরোধী আন্দোলনে তাঁর সাহসী ভূমিকার কথা স্মরণ করিয়ে দেয়। বিএনপির আমলে ২০০৬ সালে এটি প্রতিষ্ঠিত হয়। সে কারণেই কি না জানি না, বর্তমানে স্মৃতিসৌধটি অযত্নে-অবহেলায় পড়ে আছে।স্থানীয় নাগরিক সমাজের কয়েকজনের সঙ্গে আলাপ হয়। জিজ্ঞেস করি, ভৈরবে গর্ব করার মতো কী আছে। তাঁরা বললেন, ভৈরব অবিভক্ত বাংলার অন্যতম প্রধান নৌবন্দর ছিল। এখান থেকে নৌ ও রেলপথে উত্তর-পূর্ব ভারতের বিভিন্ন রাজ্যে পণ্য যেত। ভৈরবে উৎপাদিত জুতা আকর্ষণীয় ডিজাইন, কম দাম এবং গুণগত মানের কারণে সারা দেশে জনপ্রিয়। জুতা উৎপাদনের ক্ষেত্রে পুরান ঢাকার পরই ভৈরবের অবস্থান। উপজেলার সাতটি ইউনিয়নের কমপক্ষে ২০টি গ্রামে গড়ে উঠেছে ছোট-বড় মিলিয়ে সাত হাজারের বেশি জুতা তৈরির কারখানা। ভৈরব পৌর এলাকার কমলপুর, জামালপুর, হাজী ফুল মিয়ার পাদুকা মার্কেট, মধ্যেরচর, চণ্ডীবেড়, কমলপুর বাসস্ট্যান্ড, সাদুতলাঘাট, শিমুলকান্দি, বাঁশবাড়ী, গজারিয়া, মানিকদী, কালিকাপ্রসাদসহ বিভিন্ন এলাকায় এসব কারখানা গড়ে উঠেছে। লক্ষাধিক শ্রমিক এসব জুতাশিল্পে জড়িত। জুতার ব্যাগ তৈরির কারখানা রয়েছে দুই-তিন হাজার।১৯ মার্চ জাগরণী শান্তিসংঘ নামে একটি সংগঠনের আমন্ত্রণে ভৈরবে গিয়েছিলাম। সেমিনারের আলোচ্য বিষয় ছিল ‘বাঙালির জীবনে রেনেসাঁস’। সংগঠনের আহ্বায়ক মোহাম্মদ শফিকুল ইসলামের সভাপতিত্বে এ অনুষ্ঠানে কথা বলেন রফিকুল ইসলাম মহিলা কলেজের অধ্যক্ষ শরীফ আহমেদ, প্রেসক্লাবের সভাপতি শামসুজ্জামান, হাজী আসমত কলেজের সাবেক ভারপ্রাপ্ত অধ্যক্ষ মোবারক আলী, অধ্যাপক মোহাম্মদ শহীদুল্লাহ, সংগঠনের সদস্য আবুল কাসেম, প্রভাষক কাজী আবু জাফর, আমিরুল ইসলাম, জসিম উদ্দিন, সাইফুল ইসলাম ও মুক্তার হোসেন। বক্তারা বলেন, যে সমাজ স্থবির, প্রশ্নহীন; সে সমাজে রেনেসাঁ আসতে পারে না। রেনেসাঁ আনতে হলে সমাজকে চলিষ্ণু হতে হবে। আমরা দেশ বদল করেছি। পাকিস্তান ভেঙে বাংলাদেশ প্রতিষ্ঠা করেছি। কিন্তু সমাজ বদলায়নি। নারী-পুরুষে সমতা আসেনি। গোত্র-জাতিগত প্রশ্নের মীমাংসা হয়নি। স্বাধীনতার মূল প্রত্যয় ছিল একটি মানবিক মর্যাদাশীল ও সামাজিক ন্যায়ভিত্তিক সমাজ প্রতিষ্ঠা করা, যা থেকে আমরা অনেক দূরে চলে এসেছি।আয়োজক প্রতিষ্ঠান জাগরণী শান্তিসংঘের কাজে আগ্রহের কারণ প্রত্যন্ত গ্রামীণ জনপদে তারা পাঁচটি গণপাঠাগার গড়ে তুলেছে। প্রতিটি গণপাঠাগার চলছে স্বেচ্ছাশ্রমের ভিত্তিতে। আলাপ প্রসঙ্গে গণপাঠাগারের স্থানীয় উদ্যোক্তারা জানান, শিক্ষাপ্রতিষ্ঠান বন্ধ থাকলেও বই পড়ার প্রতি মানুষের আগ্রহ আছে। তাঁরা এমন বই পড়তেই তরুণ প্রজন্মকে উদ্বুদ্ধ করেন, যা মনোজগতে আলো ছড়ায়, চিন্তা করতে শেখায়।এর আগে বুধবার রাতে স্থানীয় বঙ্গবন্ধু মিলনায়তনে মৈমনসিংহ গীতিকার অন্যতম পালা গীতিনাট্য চন্দ্রাবতী মঞ্চস্থ করেন ভৈরব বন্ধুসভার সদস্যরা। বাংলাদেশের সাহিত্যের আদি নারী কবি চন্দ্রাবতীর শৈশব, প্রেম, প্রেম ও কবিতা রচনার প্রেক্ষাপট নিয়ে নাটকটি দর্শকদের কাছে সমাদৃত হয়। পালাটি রচনা করেন নয়ান চাঁদ ঘোষ। নাট্যরূপ ও নির্দেশনা দেন ভৈরব বন্ধুসভার উপদেষ্টা সুমাইয়া হামিদ। নির্দেশনায় ছিলেন প্রথম আলোর ভৈরব প্রতিবেদক সহকর্মী সুমন মোল্লা।প্রথম আলো বন্ধুসভার যেসব সংগঠন সারা বছরই সক্রিয়, তাদের মধ্যে ভৈরব শাখা সামনের সারিতে। তাদের সদস্য দুই শতাধিক। এর মধ্যে সক্রিয় ৭০ থেকে ৮০ জন। ইকরাম বক্সকে সভাপতি ও প্রিয়াংকাকে সাধারণ সম্পাদক করে নতুন কমিটি হয়েছে। এই করোনাকালেও তাঁরা প্রান্তিক জনগোষ্ঠীর জন্য মানবিক উদ্যোগ, নিয়মিত ভার্চ্যুয়াল পাঠচক্র, নাটক ও সাংস্কৃতিক অনুষ্ঠান, বই বিনিময় কর্মসূচি চালিয়ে যাচ্ছেন। বন্ধুসভার সদস্যরা জানান, করোনার কারণে বন্ধুসভার অফিসটি বন্ধ আছে। ফলে তাঁদের নিয়মিত কাজ করতে সমস্যা হচ্ছে। অফিস অনুমতি দিলে তাঁরা নিজ অর্থায়নেও একটি অফিস নিতে আগ্রহী। বন্ধুসভার তারিফ করলেন স্থানীয় প্রশাসনের কর্মকর্তারাও। বন্ধুসভার সহযোগিতা ছাড়া ভৈরবে তাঁরা কোনো আয়োজনের কথা ভাবতেই পারেন না। ২৮ মার্চ তাঁরা মহুয়া পালা নিয়ে আসছেন।ভৈরবে আরেকটি বিষয় দেখে খুব ভালো লাগল। সেখানকার সাংবাদিকেরা আওয়ামী ও বিএনপির গোত্রে ভাগ হয়ে যাননি। সব পত্রিকা, নিউজ পোর্টাল ও টিভির সাংবাদিকেরা একই প্রেসক্লাবের সদস্য।ঢাকায় ফেরার পথে নিরাপদ সড়ক চাই, ভৈরব শাখা কার্যালয়ে গেলাম তাঁদের কার্যক্রম দেখতে। ভৈরবের মতো একটি ছোট্ট শহরে তাঁরা যে বিশাল কর্মযজ্ঞ করে চলেছেন, তা চোখে না দেখলে বিশ্বাস করা যাবে না। সংগঠনের সভাপতি এস এম বাকি বিল্লাহ, সাধারণ সম্পাদক মো. আলাউদ্দিনসহ অনেকেই উপস্থিত ছিলেন। তাঁরা কেবল যাত্রী ও চালকদের সচেতন করেই দায়িত্ব শেষ করছেন না, চালক ও সহকারীদের নিয়মিত প্রশিক্ষণ দিচ্ছেন। জিজ্ঞেস করলাম, আওয়ামী লীগের নেতা-কর্মী হয়েও এখানে নিরাপদ সড়ক আন্দোলন করছেন। কিন্তু আপনাদের একজন শীর্ষস্থানীয় নেতা তো এর বিরুদ্ধে অবস্থান নিয়েছেন। তাঁরা মৃদু হেসে বললেন, ‘ব্যক্তি ও গোষ্ঠীস্বার্থে অনেকে অনেক কিছু করে থাকেন। কিন্তু আমরা আন্দোলন করছি মানুষ বাঁচাতে। সড়ক দুর্ঘটনায় যাত্রী-চালক কেউ রেহাই পান না। সাধারণ চালক ও পরিবহনকর্মীরা কিন্তু আমাদের সঙ্গেই আছেন।’ঢাকায় ফিরতে ফিরতে ভাবছিলাম, করোনা সংক্রমণের কারণে গত এক বছর ঢাকার বাইরে যাওয়া হয়নি। অথচ করোনার আগে সুযোগ পেলেই আমি ঢাকার বাইরে যেতাম, ‘যেখানে দেখিবে ছাই উড়াইয়া দেখো তাই’-এর মতো করে সেখানকার জনজীবনের চিত্র তুলে ধরার চেষ্টা করতাম। প্রতিটি স্থানে নতুন নতুন মানুষের সঙ্গে যোগাযোগ-পরিচয় হয়। ঢাকার জীবন একঘেয়ে ও ক্লান্তিকর। প্রতিদিন সেই একই যানজট, বায়ুদূষণ, শব্দদূষণ। রাজনৈতিক দলের নেতাদের বাহাস। তুলনায় গ্রামীণ জনপদ শান্ত-স্থির। আসলে ঢাকার বাইরেই প্রকৃত বাংলাদেশ।● সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "কিশোরগঞ্জ জেলা সদর থেকে ভৈরব বন্দরের দূরত্ব ৫৬ কিলোমিটার। ঢাকা থেকে ৯৬ কিলোমিটার। তারপরও জেলা সদরের সঙ্গে ভৈরবের মানুষের যোগাযোগ ক্ষীণ। দাপ্তরিক প্রয়োজন কিংবা মামলা-মোকদ্দমা ছাড়া কেউ কিশোরগঞ্জমুখো হন না"
 },
 "doc_11030" : {
   "Description": "১৯৭০ সালের নির্বাচন নিয়ে পশ্চিম পাকিস্তানিদের মধ্যে শঙ্কা ছিল। তবে তারা ভাবতে পারেনি আওয়ামী লীগ জাতীয় পরিষদে নিরঙ্কুশ সংখ্যাগরিষ্ঠতা পাবে। তাদের ধারণা ছিল, আওয়ামী লীগ একক সংখ্যাগরিষ্ঠতা পাবে এবং পশ্চিম পাকিস্তানের কোনো দলের সঙ্গে সমঝোতা করে ক্ষমতায় যেতে হবে। পাকিস্তান সেনাবাহিনীর ঊর্ধ্বতন কর্মকর্তাদের ভয় ছিল আওয়ামী লীগ ক্ষমতায় গেলে এম এ জি ওসমানী প্রতিরক্ষামন্ত্রী হবেন এবং তিনি কর্মজীবনে তাঁর বঞ্চনার প্রতিশোধ নেবেন।৩ জানুয়ারি সোহরাওয়ার্দী উদ্যানে শপথ গ্রহণ অনুষ্ঠানে মুজিবের ভাষণ পশ্চিমা শাসকগোষ্ঠীকে আরও বিচলিত করে। তাদের ধারণা ছিল, নির্বাচনে জয়ী হওয়ার পর আওয়ামী লীগ নমনীয় হবে। কিন্তু শপথ গ্রহণ অনুষ্ঠানে মুজিব ঘোষণা করলেন, ছয় দফার ভিত্তিতে সংবিধান প্রণয়নে কেউ বাধা দিতে পারবে না। ছয় দফার প্রতি জনগণ যে রায় দিয়েছে, তা পরিবর্তন করার অধিকার কারও নেই। ইয়াহিয়ার সহযোগী জেনারেল করিমের ভাষ্য অনুযায়ী, মুজিবের এ বক্তৃতা ইয়াহিয়া খানকে হতাশ করে এবং তিনি ছয় দফা ব্যাখ্যা করতে বলেন।করিম তাঁকে পাল্টা প্রশ্ন করেন, নির্বাচনী প্রচারকালে মুজিব সব সময় এ কথা বলে আসছেন। তখন আপনি কিছু বলেননি।হাসান জহিরের পর্যবেক্ষণ: নির্বাচনী ফলাফল পূর্ব পাকিস্তানে জাতীয়তাবাদী চেতনার সঞ্চার করে। এটিকে তারা একটি দলের নয়, বাঙালি জাতীয়তাবাদের বিজয় হিসেবে নিয়েছে। ন্যাশনাল আওয়ামী পার্টির নেতা মাওলানা ভাসানী, যিনি সত্তরের নির্বাচন বর্জন করেছিলেন, ঘোষণা দেন নির্বাচনের বিজয় পূর্ব পাকিস্তানকে পৃথক করার বিজয় এবং আওয়ামী লীগ যদি এ অবস্থান থেকে সরে যায়, তাহলে গণ-আন্দোলন শুরু করা হবে।জানুয়ারির শেষ সপ্তাহে দেশের দুই অংশের দুই সংখ্যাগরিষ্ঠ দলের নেতা মুজিব ও ভুট্টোর মধ্যে বাগ্‌যুদ্ধ শুরু হয়ে যায়। ভুট্টো ‘টেকসই ও গ্রহণযোগ্য’ আঞ্চলিক স্বায়ত্তশাসনের ও সব ইউনিটের সম্মতিতে সংবিধান রচনার ওপর জোর দেন। পিপলস পার্টির সহযোগিতা ও সমর্থন ছাড়া কেন্দ্রে কোনো সরকার গঠিত হতে পারবে না বলেও হুমকি দেন। মুজিব দৃঢ়তার সঙ্গে জানিয়ে দেন, তাঁর দল এককভাবে কেন্দ্র ও বাংলাদেশে সরকার গঠন করতে সক্ষম।এ রাজনৈতিক পরিস্থিতি সামাল দিতে ইয়াহিয়া খান আলোচনার জন্য শেখ মুজিবকে রাওয়ালপিন্ডিতে আমন্ত্রণ জানান। কিন্তু মুজিব তা গ্রহণ করতে অস্বীকৃতি জানান। এ ব্যাপারে দুটি মত চালু আছে। প্রথমত, মুজিবের আশঙ্কা, পশ্চিম পাকিস্তানে গেলে তাঁকে হত্যা করা হতে পারে। দ্বিতীয়টি হলো, তিনি পশ্চিম পাকিস্তানি শাসকদের এটা বোঝাতে চান, ঢাকাই হবে ক্ষমতার কেন্দ্র। হাসান জহির লিখেছেন, তাঁর মনে দুই চিন্তাই কাজ করে থাকতে পারে। ইয়াহিয়া খান জানুয়ারির শেষ সপ্তাহে ঢাকা আসেন। মুজিবের সঙ্গে তাঁর দুই দফা বৈঠক হয়। দুজনের মধ্যে প্রথম বৈঠক হয় কোনো সহযোগী ছাড়াই। দ্বিতীয় বৈঠকে সহযোগীরা যোগ দেন। জেনারেল করিম সেই বৈঠকের ভাষ্য তুলে ধরেছেন এভাবে:ইয়াহিয়া: রেসকোর্স ময়দানে শপথ গ্রহণ অনুষ্ঠানে আপনি এটা কী করলেন?মুজিব: এটি আমার দর-কষাকষির দফা। আমি পাকিস্তানের জন্য লড়াই করেছি। আমি পাকিস্তান থেকে বিচ্ছিন্ন হতে চাই না। কিন্তু প্রেসিডেন্ট, আমি আপনাকে নিশ্চয়তা দিচ্ছি, আমরা নির্দিষ্টভাবে অর্থনৈতিক অধিকার এবং সম্পদ বণ্টনের বিষয়ে দাবি পেশ করতে যাচ্ছি।ইয়াহিয়া: আমি সে জন্য কাজ করছি। এ কারণেই আমি এক মাথা এক ভোট দিয়েছি। আমি কী চাই, তা আমি আমার বহু বিবৃতিতে বলেছি। সে ব্যাপারে কোনো সমস্যা নেই।মুজিব: কিন্তু আপনি বলেছেন সংবিধানে এসব বিষয় অন্তর্ভুক্ত করার বিষয়ে একমত নন।ইয়াহিয়া: না, আমার জেনারেলরা কাজ করছেন কোনো একটা পথ বের করতে।মুজিব: আমি ঘোষণার আগে আপনাকে দেখাব। আপনার বলার কিছু থাকলে তখন বলতে পারবেন।ইয়াহিয়া খানের বাঙালি উপদেষ্টা জি ডব্লিউ চৌধুরীর ভাষ্য অনুযায়ী, ইয়াহিয়া এ বৈঠকের ফলাফলে হতাশ ছিলেন। তাঁরা একে অপরকে অভিনন্দন জানিয়েছেন। মুজিবকে নির্বাচনে জয়ী হওয়ার জন্য এবং ইয়াহিয়া খানকে নির্বাচন অনুষ্ঠানের জন্য।তাঁদের পরবর্তী কথোপকথন ছিল মোটামুটি এ রকম:ইয়াহিয়া: দুঃখজনক যে আপনি এমন একটি দলের নেতা হিসেবে আবির্ভূত হয়েছেন, যে দল পশ্চিম পাকিস্তানে একটি আসনও পায়নি। সেখানে ভুট্টো সংখ্যাগরিষ্ঠ দলের নেতা। আপনি তাঁর সঙ্গে কথা বলুন এবং ফলাফল আমাকে জানান।মুজিব: স্যার, এটা হলো গণতন্ত্র। সংখ্যাগরিষ্ঠ দলের নেতা হিসেবে আমিই সরকার গঠন করব।ইয়াহিয়া: আপনাকে সুস্বাগত। কিন্তু আপনাকে অবশ্যই গোটা পাকিস্তানের কথা ভাবতে হবে।মুজিব: হ্যাঁ, পশ্চিম পাকিস্তানের নেতারা আসছেন এবং আমার সঙ্গে কথা বলছেন।ইয়াহিয়া: মি. ভুট্টো আসেননি।মুজিব: মি. ভুট্টো আসেননি। কিন্তু অন্যান্য নেতা এসেছেন, কথা বলেছেন।ইয়াহিয়া: বন্ধু, কারা অন্যান্য নেতা, যাঁরা পশ্চিম পাকিস্তানের পরাজিত দলের নেতা? একত্রে থাকার জন্য সব ফেডারেল ইউনিটের মধ্যে সমঝোতা প্রয়োজন।মুজিব: যে কেউ আমার সঙ্গে কথা বলতে চাইলে আসতে পারেন।ইয়াহিয়া: আপনি বৃহত্তম দলের নেতা। আপনি তাঁদের কাছে যান এবং কথা বলুন।সহযোগীদের নিয়ে তাঁদের দ্বিতীয় বৈঠক হয় পরদিন। এতে মুজিবের সঙ্গে ছিলেন তাজউদ্দীন আহমদ, সৈয়দ নজরুল ইসলাম, এইচ এম কামারুজ্জামান, খন্দকার মোশতাক আহমদ ও এম মনসুর আলী। অন্যদিকে ইয়াহিয়া খানের সঙ্গে ছিলেন পীরজাদা ও গভর্নর আহসান। আহসানের ভাষ্যমতে, এ বৈঠকে আওয়ামী লীগ নেতারা ছয় দফা উপস্থাপন করার পর দুই পক্ষের মধ্যে নিম্নোক্ত কথোপকথন হয়।মুজিব: আপনি এখন জানলেন ছয় দফা কর্মসূচি কী? আপনি বলুন, এ কর্মসূচির কোথায় আপনার আপত্তি আছে?ইয়াহিয়া: শেখ সাহেব, ছয় দফা কর্মসূচির বিরুদ্ধে আমার কিছু বলার নেই। কিন্তু আপনাকে পশ্চিম পাকিস্তানের নেতাদের সঙ্গে নিতে হবে।মুজিব: অবশ্যই। অনুগ্রহ করে যত দ্রুত সম্ভব জাতীয় পরিষদের অধিবেশন ডাকুন। আমার পরামর্শ ১৫ ফেব্রুয়ারি। আপনি দেখবেন, আমি কেবল সাধারণ নয়, দুই–তৃতীয়াংশ সংখ্যাগরিষ্ঠতা পাব।আহসান: আওয়ামী লীগ একক সংখ্যাগরিষ্ঠতার জোরে পশ্চিম পাকিস্তানের স্বার্থের দিকে না তাকিয়েও সংবিধান চাপিয়ে দিতে পারে।মুজিব: না, না, আমি একজন গণতন্ত্রী এবং গোটা পাকিস্তানের সংখ্যাগরিষ্ঠ দলের নেতা। আমি পশ্চিম পাকিস্তানের স্বার্থ উপেক্ষা করতে পারি না। আমি কেবল পূর্ব ও পশ্চিম পাকিস্তানের জনগণের কাছে দায়বদ্ধ নই, বিশ্বজনমতের কাছে দায়বদ্ধ। গণতান্ত্রিক নীতিমালার জন্য আমি সবকিছুই করব। অধিবেশন শুরুর তিন বা চার দিন আগে আপনি ঢাকায় আসুন, আমি আপনাকে খসড়া সংবিধান দেখাব। আপনি যদি কোনো বিষয়ে আপত্তি করেন, আমি আপনার ইচ্ছাকে বিবেচনায় নেওয়ার চেষ্টা করব। আমরা অধিবেশনের জন্য প্রেসিডেন্টের ভাষণের খসড়াও তৈরি করব। এরপর আমরা গণতান্ত্রিক পার্লামেন্টের সব বিধি অনুসরণ করব। আমাদের একটি সাবজেক্ট কমিটি থাকবে, সেখানে আমরা ইস্যুগুলো নিয়ে আলোচনা করব এবং অধিবেশনের ভেতর ও বাইরে গ্রহণযোগ্য সমাধান খুঁজে বের করব।আগামীকাল: বাঙালির দুই সুহৃদ আহসান-ইয়াকুবl সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "১৯৭০ সালের নির্বাচন নিয়ে পশ্চিম পাকিস্তানিদের মধ্যে শঙ্কা ছিল। তবে তারা ভাবতে পারেনি আওয়ামী লীগ জাতীয় পরিষদে নিরঙ্কুশ সংখ্যাগরিষ্ঠতা পাবে। তাদের ধারণা ছিল, আওয়ামী লীগ একক সংখ্যাগরিষ্ঠতা পাবে এবং পশ্চিম পাকিস্তানের কোনো দলের সঙ্গে সমঝোতা করে ক্ষমতায় যেতে হবে। পাকিস্তান সেনাবাহিনীর ঊর্ধ্বতন কর্মকর্তাদের ভয় ছিল আওয়ামী লীগ ক্ষমতায় গেলে এম এ জি ওসমানী প্রতিরক্ষামন্ত্রী হবেন এবং তিনি কর্মজীবনে তাঁর বঞ্চনার প্রতিশোধ নেবেন।"
 },
 "doc_11031" : {
   "Description": "ভাষার বৈচিত্র্য আল্লাহর দান ও তাঁর কুদরতের নিদর্শন। কোরআন কারিমে আল্লাহ তাআলা বলেন, ‘আর তাঁর নিদর্শনাবলির মধ্যে রয়েছে আকাশমণ্ডলী ও পৃথিবীর সৃষ্টি এবং তোমাদের ভাষা ও বর্ণের বৈচিত্র্য। এতে জ্ঞানীদের জন্য অবশ্যই বহু নিদর্শন রয়েছে।’ (সুরা-৩০ রুম, আয়াত: ২২)। মানুষের পরিচয় বা সংজ্ঞায় বলা হয়েছে, ‘হায়ওয়ানুন নাতিক’ অর্থাৎ ‘বাক্‌শক্তিসম্পন্ন প্রাণী’। আপাতদৃষ্টে মানুষ ও প্রাণী তথা পশুর মধ্যে বাহ্যিক পার্থক্য হলো বাক্‌ বা ভাষা। কোরআন কারিমের বর্ণনা, ‘দয়াময় রহমান আল্লাহ! কোরআন পাঠ শেখালেন; মনুষ্য সৃজন করলেন; তাকে ভাষা বয়ান শেখালেন।’ (সুরা-৫৫ আর রহমান, আয়াত: ১-৪)।মহান আল্লাহ কিতাব নাজিল করেছেন ও নবী–রাসুলদের পাঠিয়েছেন তাঁদের স্বজাতির ভাষায়। কোরআন মজিদে এসেছে, ‘আমি প্রত্যেক রাসুলকেই তাঁর স্বজাতির ভাষাভাষী করে পাঠিয়েছি তাদের নিকট পরিষ্কারভাবে ব্যাখ্যা করার জন্য।’ (সুরা-১৪ ইবরাহিম, আয়াত: ৪)।কোরআন কারিম আরবি ভাষায় নাজিল করার কারণ সম্পর্কে পবিত্র কোরআনে আল্লাহ তাআলা স্বয়ং ব্যাখ্যা প্রদান করেন এভাবে, ‘এই কোরআন আমি অবতীর্ণ করেছি আরবি ভাষায়, যাতে তোমরা বুঝতে পারো।’ (সুরা-১২ ইউসুফ, আয়াত: ২)। অর্থাৎ আরবদের কাছে আরবি নবী ও আরবি কিতাব আল–কোরআন নাজিল করা হয়েছে, কারণ তাঁদের মাতৃভাষা আরবি, যাতে বুঝতে এবং অনুসরণ করতে সহজ হয়।দাওয়াতি কাজে শুদ্ধ ভাষা ও সুন্দর বর্ণনার প্রভাব অনস্বীকার্য। আমাদের প্রিয় রাসুল (সা.) ছিলেন ‘আফছাহুল আরব’ তথা আরবের শ্রেষ্ঠ বিশুদ্ধ ভাষী। তাই বিশুদ্ধ মাতৃভাষায় কথা বলা নবীজি (সা.)–এর অন্যতম সুন্নাত ও ব্যক্তিত্বের নিদর্শন।কোরআন নাজিলের আগে আরবদের মধ্যে ভাষা ও সাহিত্যচর্চার স্বর্ণযুগ ছিল। কোরআন মুজিজা হিসেবে আরবি ভাষা-সাহিত্যের সর্বশ্রেষ্ঠ নমুনা হিসেবে নাজিল হলো, যা সর্বকালের শ্রেষ্ঠ আরবি ভাষায় মানোত্তীর্ণ ও কালোত্তীর্ণ। পাশাপাশি নবীজি (সা.) হাদিস তথা বাণীসমূহ কোরআনের পরই শ্রেষ্ঠ আরবির নিদর্শন হিসেবে স্বীকৃত। কোরআন ও হাদিসে শব্দ চয়ন ও শব্দের যথাযথ ব্যবহার এবং বাক্যের সঠিক বিন্যাস ও যথাযথ প্রয়োগের এবং বলা ও শোনার পদ্ধতি বিষয়ে সুস্পষ্ট নির্দেশনা বিদ্যমান। (সুরা-২ বাকারা, আয়াত: ১০৪; সুরা-২০ ত্ব-হা, আয়াত: ৪৪)।আল্লাহ তাআলা হজরত মুসা (আ.)–কে নবী ও রাসুল হিসেবে ঘোষণা করলেন; তখন তিনি তাঁর ভাই হজরত হারুন (আ.)–কে রাসুল হিসেবে ঘোষণা করার জন্য আল্লাহর সমীপে আবেদন করেন। ‘আমার ভাই হারুন আমার চেয়ে বাগ্মী, অতএব তাকে আমার সাহায্যকারী রূপে (রাসুল হিসেবে) প্রেরণ করুন, সে আমাকে সমর্থন করবে। আমি আশঙ্কা করি তারা আমাকে মিথ্যাবাদী বলবে। (আল্লাহ বললেন) আমি তোমার ভ্রাতা দ্বারা তোমার বাহু শক্তিশালী করব এবং তোমাদের উভয়কে প্রাধান্য প্রদান করব। তারা তোমাদের নিকট পৌঁছাতে পারবে না, তোমরা এবং তোমাদের অনুসারীরা আমার নিদর্শন বলে তাদের ওপর বিজয়ী হবে।’ (সুরা-২৮ কছাছ, আয়াত: ৩৪-৩৫; সুরা-২০ ত্ব-হা, আয়াত: ২৫-৩৮)।ভাষা হলো ভাব প্রকাশের মাধ্যম। ভাষার অলংকৃত রূপ হলো সাহিত্য। সাহিত্যের বিশেষায়িত পর্ব হলো কবিতা বা ‘শেয়ের’। যিনি কাব্য করেন তিনি হলেন ‘শায়ের’। আরবি ভাষার ব্যাকরণ মুসলমানদের হাতেই রচিত হয়। অনারবদের কোরআন পড়তে সমস্যা হতো বিধায় হজরত আলী (রা.) তাঁর প্রিয় শিষ্য হজরত আবুল আসওয়াদ দুওয়াইলি (রহ.)–কে নির্দেশনা দিয়ে আরবি ভাষাশাস্ত্র প্রণয়ন করান, যা ইলমে নাহু (বাক্যবিন্যাস) ও ইলমে ছরফ (শব্দ প্রকরণ) নামে পরিচিত। মুসলমানদের হাতেই উচ্চতর আরবি-ভাষাতত্ত্ব ও অলংকার শাস্ত্র তথা ইলমে বায়ান, ইলমে মাআনি ও ইলমে বাদির উন্নয়ন ঘটে। প্রায় সব মুসলিম মনীষী একাধিক ভাষায় পাণ্ডিত্য অর্জন করেছেন এবং সাহিত্য ও কাব্যচর্চা করেছেন।আল্লাহ তাআলা বলেন, ‘(হে নবী! সা.) আমি আপনার প্রতি সর্বসুন্দর কাহিনি বর্ণনা করেছি।’ (সুরা-১২ ইউসুফ, আয়াত: ২)। প্রিয় নবী (সা.) নিজে কাব্য পছন্দ করতেন। বিখ্যাত সাহাবি হজরত হাসসান ইবনে সাবিত (রা.) কাব্য রচনা করতেন। হজরত আয়শা (রা.) কাব্য চর্চা করতেন। ইসলামের সব যুগেই বিভিন্ন ভাষায় সাহিত্যচর্চা চলে আসছে। (তাফসিরে ইবনে কাসির)।ভাষাশিক্ষা, লিখন ও পঠনশিক্ষাকে ইসলামে অত্যন্ত গুরুত্বারোপ করা হয়েছে। বদর যুদ্ধের শিক্ষিত বন্দীদের মুক্তিপণ হিসেবে ১০ জন মুসলিমকে লিপি ও পাঠ শেখানোর বিনিময়ে মুক্তি দান করা হয়েছিল। মাতৃভাষার পাশাপাশি প্রয়োজনে বিদেশি ভাষাও শিখতে হবে এবং তা–ও শুদ্ধ হতে হবে। মহানবী (সা.) সাহাবিদের বিদেশি ভাষা শেখার নির্দেশ দিয়েছিলেন।মুফতি মাওলানা শাঈখ মুহাম্মাদ উছমান গনী: যুগ্ম মহাসচিব, বাংলাদেশ জাতীয় ইমাম সমিতি; সহকারী অধ্যাপক, আহ্ছানিয়া ইনস্টিটিউট অব সুফিজম[email protected]",
   "Meta-Summary": "ভাষার বৈচিত্র্য আল্লাহর দান ও তাঁর কুদরতের নিদর্শন। কোরআন কারিমে আল্লাহ তাআলা বলেন, ‘আর তাঁর নিদর্শনাবলির মধ্যে রয়েছে আকাশমণ্ডলী ও পৃথিবীর সৃষ্টি এবং তোমাদের ভাষা ও বর্ণের বৈচিত্র্য। এতে জ্ঞানীদের জন্য অবশ্যই বহু নিদর্শন রয়েছে।’ (সুরা-৩০ রুম, আয়াত: ২২)।"
 },
 "doc_11032" : {
   "Description": "অন্যায়ের প্রতিকার পাওয়ার শেষ ভরসা যে উচ্চ আদালত, আবারও তা প্রমাণিত হলো। খুলনা বিশ্ববিদ্যালয়ের সাবেক উপাচার্য ফায়েক উজ্জামানের রোষের শিকার হয়েছিলেন সেই বিশ্ববিদ্যালয়েরই তিন শিক্ষক ও দুই শিক্ষার্থী। প্রতিবাদ ও আন্দোলনের মুখে দুই শিক্ষার্থীর বহিষ্কারাদেশ বাতিল করলেও তিন শিক্ষককে শাস্তি দিয়েই তিনি ক্যাম্পাস ছেড়েছিলেন। আদালত সেই শাস্তি স্থগিত করে চার সপ্তাহের মধ্যে বিশ্ববিদ্যালয় কর্তৃপক্ষকে কারণ দর্শানোর আদেশ দিয়েছেন।শাস্তিপ্রাপ্ত তিন শিক্ষক হলেন বাংলা ডিসিপ্লিনের (বিভাগ) সহকারী অধ্যাপক মো. আবুল ফজল, প্রভাষক শাকিলা আলম এবং ইতিহাস ও সভ্যতা বিভাগের প্রভাষক হৈমন্তী শুক্লা কাবেরী। তাঁদের মধ্যে আবুল ফজলকে বরখাস্ত এবং অপর দুজনকে অপসারণ করা হয়। অভিযোগ আনা হয়েছিল চার শিক্ষকের বিরুদ্ধে। একজন মাতৃত্বকালীন ছুটিতে থাকায় শাস্তি থেকে রেহাই পেয়েছেন। সরকারি চাকরি থেকে বরখাস্ত করার অর্থ হলো তিনি অন্য কোনো সরকারি সংস্থা ও প্রতিষ্ঠানে চাকরির জন্য আবেদন করতে পারবেন না। এর অর্থ তাঁর পেশাগত জীবন ধ্বংস করা। একজন উপাচার্য বিশ্ববিদ্যালয়ের সিন্ডিকেটকে ঢাল হিসেবে ব্যবহার করে তাঁরই তিন সহকর্মীর প্রতি কীভাবে এ নিষ্ঠুর আচরণ করতে পারলেন, সেটাই প্রশ্ন।এই শিক্ষকদের বিরুদ্ধে অবৈধ আর্থিক সুবিধা লাভ কিংবা নৈতিক স্খলনের কোনো অভিযোগ নেই। অভিযোগটি হলো, তাঁরা আন্দোলনরত শিক্ষার্থীদের ‘উসকানি’ দিয়েছেন। শিক্ষার্থীদের আন্দোলনের সঙ্গে চারজন শিক্ষকের ‘সংশ্লিষ্টতা ছিল বলে বিশ্ববিদ্যালয় কর্তৃপক্ষের কাছে প্রতীয়মান হয়েছে’ মর্মে ব্যাখ্যা দাবি করা হয়। একটি ঘটনার কোনোরূপ তদন্ত ছাড়াই সংশ্লিষ্টতা ‘প্রতীয়মান হয়েছে’ বলার উদ্দেশ্য কী? কর্তৃপক্ষ অভিযুক্ত শিক্ষকদের কাছে প্রথম ব্যাখ্যা চায় ১৩ অক্টোবর। এরপর দুই দফা কৈফিয়ত তলব করে ৯ নভেম্বর ও ১৭ ডিসেম্বর। তাঁরা যথারীতি জবাব দিয়েছেন। কিন্তু কর্তৃপক্ষ সেই জবাবে সন্তুষ্ট না হয়ে সিন্ডিকেটের বৈঠক ডেকে তাঁদের বিরুদ্ধে শাস্তিমূলক ব্যবস্থা নেয়। অভিযুক্ত শিক্ষকদের বক্তব্য, তাঁরা শিক্ষার্থীদের ন্যায্য দাবির প্রতি নৈতিক সমর্থন জানিয়ে কোনো অন্যায় করেননি। অথচ উপাচার্যের প্রতিহিংসার শিকার হয়েছেন।গত ২৩ জানুয়ারি বিশ্ববিদ্যালয় সিন্ডিকেটের ২১২তম সভায় ওই সিদ্ধান্ত নেওয়া হয়। সিদ্ধান্তটির বিরুদ্ধে তিন শিক্ষক উচ্চ আদালতে রুল আবেদন করলে গত মঙ্গলবার আদালত উল্লিখিত রায় দেন।শিক্ষার্থীরা আন্দোলন করেছিলেন পাঁচ দফা দাবিতে, যথা: শিক্ষার্থীদের সুচিকিৎসা, সুস্থ সংস্কৃতির বিকাশ, বেতন-ফি কমানো, অবকাঠামো নির্মাণে দুর্নীতির প্রতিকার, শিক্ষার্থীদের স্বার্থসংশ্লিষ্ট সিদ্ধান্তে শিক্ষার্থীদের অংশগ্রহণ নিশ্চিত করা এবং মুক্তিযুদ্ধের চেতনা–পরিপন্থী অধ্যাদেশ সংস্কার। এর কোনোটি অযৌক্তিক নয়। দাবি আদায়ের উদ্দেশ্যে শিক্ষার্থীরা গত বছরের ১ ও ২ জানুয়ারি হাদী চত্বরে অবরোধ কর্মসূচি পালন করেন। অবরোধের দ্বিতীয় দিন দুজন শিক্ষক সেই চত্বর দিয়ে গাড়ি চালিয়ে যেতে চাইলে শিক্ষার্থীরা তাঁদের পাশের মাঠ দিয়ে যাওয়ার অনুরোধ করেন। কিন্তু শিক্ষকদ্বয় তাঁদের কথায় কর্ণপাত না করে অবরোধস্থল দিয়েই গাড়ি চালিয়ে যেতে বদ্ধপরিকর। এ অবস্থায় শিক্ষার্থীদের সঙ্গে তাঁদের অপ্রীতিকর ঘটনা ঘটে। শিক্ষকের সঙ্গে কোনো শিক্ষার্থীর অসৌজন্যমূলক আচরণ কাম্য নয়। কিন্তু সেদিনের ঘটনা ঘটেছে উপাচার্যের আস্থাভাজন দুই শিক্ষকের একগুঁয়েমির কারণেই।এ ঘটনার আট মাস পর কর্তৃপক্ষ দুই শিক্ষার্থী বাংলা বিভাগের বাংলা ডিসিপ্লিনের মোহাম্মদ মোবারক হোসেন (১৮তম ব্যাচ) এবং ইতিহাস ও সভ্যতা ডিসিপ্লিনের ইমামুল ইসলামকে (১৭তম ব্যাচ) কারণ দর্শানোর নোটিশ দেয়। এর জবাবে তাঁরা জানতে চেয়েছিলেন, যেখানে অবরোধ কর্মসূচিতে কয়েক শ শিক্ষার্থী অংশ নিয়েছেন, সেখানে দুজনকে কেন নোটিশ দেওয়া হলো? কর্তৃপক্ষ এ প্রশ্নকে ঔদ্ধত্য হিসেবে নেয় এবং মোবারক হোসেনকে এক বছরের জন্য ও ইমামুলকে দুই বছরের জন্য বহিষ্কার করে।এ অন্যায় সিদ্ধান্ত প্রত্যাহারের দাবিতে দুই শিক্ষার্থী প্রথমে ক্যাম্পাসে অবস্থান ধর্মঘট, পরে আমরণ অনশন শুরু করেন। অনশনের আগে এক শিক্ষার্থী ফেসবুকে লিখেছেন, ‘আমার অনশনের খবর শুনে পরিবারের সদস্যদের কিছু হলে তার দায় বিশ্ববিদ্যালয় প্রশাসনকেই নিতে হবে।’ একপর্যায়ে দুই শিক্ষার্থীর শারীরিক অবস্থার অবনতি হলে সহপাঠীরা তাঁদের হাসপাতালে নিয়ে যান। বিশ্ববিদ্যালয় প্রশাসনের কর্মকর্তারা তাঁদের দেখতে পর্যন্ত যাননি। অনশনরত দুই শিক্ষার্থীর সঙ্গে সংহতি প্রকাশ করেন খুলনার নাগরিক সমাজের প্রতিনিধি, সংস্কৃতিসেবী ও সহপাঠীরা। মানববন্ধনসহ বিভিন্ন কর্মসূচিও পালন করেন তাঁরা। অবশেষে বিশ্ববিদ্যালয় অ্যালামনাই সমিতির মধ্যস্থতায় কর্তৃপক্ষ বহিষ্কারাদেশ প্রত্যাহারের আশ্বাস দিলে আট দিনের মাথায় দুই শিক্ষার্থী অনশন ভাঙেন। উপাচার্যের মেয়াদ শেষ হয় ২৮ জানুয়ারি। সংশ্লিষ্ট ব্যক্তিরা আশা করেছিলেন, শেষ মুহূর্তে উপাচার্য হয়তো তিন শিক্ষকের দণ্ডাদেশও প্রত্যাহার করে নেবেন। কিন্তু তিনি তা করেননি।নিরুপায় হয়ে তিন শিক্ষক কর্তৃপক্ষের সিদ্ধান্তের বিরুদ্ধে হাইকোর্টে রিট করেন। গত মঙ্গলবার আদালত দলগত চাকরিচ্যুতির আদেশের বিরুদ্ধে রুল নিশি এবং তিন শিক্ষককে শিক্ষকতা চালিয়ে যাওয়ার পক্ষে স্থিতাদেশ জারি করেন। আদালতের আদেশের ফলে ওই শিক্ষকদের খুলনা বিশ্ববিদ্যালয়ে শিক্ষক হিসেবে কাজ চালিয়ে যেতে কোনো আইনি বাধা নেই। তিন শিক্ষকের পক্ষে মামলা লড়েছিলেন আইনজীবী জ্যোতির্ময় বড়ুয়া বার অ্যাট ল। সাংবাদিক শফিকুল ইসলাম কাজলের মামলাও তিনি লড়েছিলেন। ১০ মাস পর শফিকুল জামিনে মুক্তি পান।গত বুধবার ‘খুলনা বিশ্ববিদ্যালয় সাধারণ শিক্ষকবৃন্দ’–এর ব্যানারে শিক্ষকেরা সংবাদ সম্মেলন করে আদালতের রায় মেনে নিতে বিশ্ববিদ্যালয় কর্তৃপক্ষের কাছে দাবি জানান। সংবাদ সম্মেলনে আরও বলা হয়, ‘আদালতের রায় প্রমাণ করে যে ওই শিক্ষকদের চাকরিচ্যুত করা ছিল অযৌক্তিক ও প্রতিহিংসার বহিঃপ্রকাশ। আমরা আশা করব, খুলনা বিশ্ববিদ্যালয় কর্তৃপক্ষের শুভবুদ্ধির উদয় হবে, তারা আদালতের রায়কে যথাযথ সম্মান জানাবে এবং সাধারণ জনগণের টাকা খরচ করে এ রায়ের বিরুদ্ধে আপিল করে ওই তিন শিক্ষকের হয়রানি দীর্ঘায়িত করবে না।’ অনতিবিলম্বে সিন্ডিকেট সভা ডেকে শিক্ষকদের বরখাস্ত ও অপসারণের সিদ্ধান্ত প্রত্যাহারের জন্য বিশ্ববিদ্যালয় কর্তৃপক্ষের কাছে দাবি জানান তাঁরা। শিক্ষকদের একটি প্রতিনিধিদল বিশ্ববিদ্যালয়ের রেজিস্ট্রার ও সহ-উপাচার্যের সঙ্গে সাক্ষাৎ করেও অনুরূপ দাবি জানায়।ফায়েক উজ্জামান বিশ্ববিদ্যালয়ের উপাচার্য থাকতে এর আগেও এক শিক্ষককে তুচ্ছ কারণে বরখাস্ত ও পদাবনত করা হয়েছিল। আদালত সেই সিদ্ধান্তকেও বেআইনি বলে রায় দিয়েছিলেন।শিক্ষকেরা আশা করেন, শুধু খুলনা বিশ্ববিদ্যালয় নয়, ভবিষ্যতে অন্য কোনো বিশ্ববিদ্যালয়েই যেন কোনো শিক্ষককে এ রকম ন্যক্কারজনক ঘটনার মুখোমুখি হয়ে আদালতে যেতে না হয়। একই দিন ক্যাম্পাসে প্রেস ব্রিফিং করে খুলনা বিশ্ববিদ্যালয়ের সাধারণ শিক্ষার্থীরা আদালতের রায় মেনে শিক্ষকদের পুনর্বহালের দাবি জানিয়েছেন। শিক্ষার্থীরা বলেছেন, মুক্তিযুদ্ধের চেতনায় উজ্জীবিত তিন শিক্ষক শিক্ষার্থীদের মৌলিক অধিকারের প্রতি সমর্থন জানিয়ে কোনো অন্যায় করেননি।শিক্ষার্থীদের আন্দোলন ও আদালতের রায়ে খুলনা বিশ্ববিদ্যালয়ে সত্যের জয় হয়েছে। তিন শিক্ষক ও দুই শিক্ষার্থীর ওপর কর্তৃপক্ষ যে অন্যায় করেছিল, তার প্রতিকার তাঁরা পেয়েছেন। কিন্তু বিশ্ববিদ্যালয় কর্তৃপক্ষ তথা সাবেক উপাচার্যের একগুঁয়েমি আচরণের কারণে তিন শিক্ষকের ইতিমধ্যে যে ক্ষতি হয়েছে, তা সহজে পূরণীয় নয়। সামাজিকভাবে তাঁদের হেয় করার চেষ্টা হয়েছে।উচ্চ আদালতের রায়ের প্রতি সম্মান দেখিয়ে কর্তৃপক্ষ অবিলম্বে তাঁদের পেশাগত দায়িত্ব পালনের পথ উন্মুক্ত করবে, এটাই প্রত্যাশিত। ভবিষ্যতে যিনি এ বিশ্ববিদ্যালয়ের উপাচার্য হয়ে আসবেন, আশা করি তিনিও বিষয়টি মনে রাখবেন।● সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "অন্যায়ের প্রতিকার পাওয়ার শেষ ভরসা যে উচ্চ আদালত, আবারও তা প্রমাণিত হলো। খুলনা বিশ্ববিদ্যালয়ের সাবেক উপাচার্য ফায়েক উজ্জামানের রোষের শিকার হয়েছিলেন সেই বিশ্ববিদ্যালয়েরই তিন শিক্ষক ও দুই শিক্ষার্থী"
 },
 "doc_11033" : {
   "Description": "বিশ্ববিদ্যালয়গুলোতে বাংলা পড়ানো হয় বিষয় হিসেবে। সিলেবাস প্রণয়ন করা হয়, সিলেবাস অনুসারে ক্লাস নেওয়া হয়, ক্লাস শেষে পরীক্ষাও হয়। সেই পরীক্ষায় প্রায় সব শিক্ষার্থী উত্তীর্ণও হয়ে যায়। তবু কর্মক্ষেত্রে গিয়ে বাংলায় পাস করা শিক্ষার্থীকে ‘খোঁটা’ শুনতে হয়। বাংলায় পড়েও আমাদের শিক্ষার্থীরা স্বাধীন লেখার যোগ্যতা অর্জন করে না। নিশ্চয় বাংলা পাসের সার্টিফিকেট পেয়ে একজন শিক্ষার্থী কবিতা, উপন্যাস, গল্প বা নাটক লেখা শুরু করে না। তবে এটা আশা করা যায়, একজন বাংলার শিক্ষার্থী বিষয়ঘনিষ্ঠ বই পড়ে মত প্রকাশ করতে পারবে, নাটক-সিনেমা দেখে এর ভালো-মন্দ লিখতে পারবে, কিংবা বক্তৃতা-বিবৃতি শুনে এর সারসংক্ষেপ করতে পারবে। অবাক ব্যাপার হলো, বাংলার অধিকাংশ শিক্ষার্থী লেখার যোগ্যতা অর্জন করে না। এমনকি, পরীক্ষায় প্রশ্নের উত্তরে তারা যা লেখে, এর প্রায় পুরোটাই মুখস্থ করা অন্যের বক্তব্য। ভাষাগত দক্ষতাও বাংলার শিক্ষার্থীরা অর্জন করতে পারে না। তবে এসবের জন্য শিক্ষার্থীকে দায়ী করা ঠিক হবে না।বিভিন্ন বিশ্ববিদ্যালয়ে বাংলার সিলেবাস রয়েছে। বর্তমানে বেসরকারি বিশ্ববিদ্যালয়গুলোর সব শিক্ষার্থীর জন্য ১০০ নম্বরের একটি বাংলা কোর্স আবশ্যিক করা হয়েছে। বিশ্ববিদ্যালয় মঞ্জুরি কমিশন ‘উচ্চশিক্ষায় বাংলা ভাষার লালন ও বাঙালি জাতীয় মূল্যবোধ বৃদ্ধিতে সরকারের প্রয়াসের অংশ’ হিসেবে দেশের সব বিশ্ববিদ্যালয়ে বাংলা ভাষা শীর্ষক কোর্স চালু করার বিষয়ে ‘কারিকুলামের রূপরেখা’ প্রণয়ন করেছে। কিন্তু কারিকুলাম নাম দিয়ে বাংলার একটি সংক্ষিপ্ত সিলেবাস প্রণয়ন করেছে ইউজিসি। সিলেবাসে বাংলা ভাষা অংশে মূলত ধ্বনি, ধ্বনির উচ্চারণ, বানান রয়েছে। আর সাহিত্য অংশে রয়েছে কয়েকটি কবিতা, প্রবন্ধ আর ছোটগল্প। এ ছাড়া ভাষার অংশ হিসেবে একুশে ফেব্রুয়ারি, মুক্তিযুদ্ধ, বাংলা ভাষা, বিশ্বায়ন—এ রকম কয়েকটি নির্দিষ্ট বিষয়ের ওপর রচনা রাখা হয়েছে। এ থেকে বিভিন্ন বিভাগের শিক্ষার্থী কী শিখবে কিংবা কোন যোগ্যতা অর্জন করবে, বলা হয়নি।আসলে, আমাদের বিশ্ববিদ্যালয়গুলোতে সিলেবাস প্রণয়নের মধ্যে সংকট রয়ে গেছে। কোনো রকম কারিকুলাম ছাড়া অধিকাংশ বিভাগের শিক্ষার্থীরা পড়াশোনা করে, পাস করে যায়। কোর্স-শিক্ষকের অজানা থেকে যায়, কী শেখাতে যাচ্ছেন। আর শিক্ষার্থীর কোনোকালে জানাও হয় না, এই কোর্সের মধ্য দিয়ে সে কী শিখল। বাংলাদেশ জাতীয় শিক্ষাক্রম ও পাঠ্যপুস্তক বোর্ডের যত সমালোচনাই করা হোক না কেন, তারা নির্দিষ্ট সময় অন্তর কারিকুলামে পরিবর্তন আনে। এ কাজের জন্য দীর্ঘদিনের কর্মশালা হয়, পরিকল্পনায় অন্য দেশের সিলেবাস ও কারিকুলামকে পর্যবেক্ষণ করা হয় এবং অসংখ্য বিশেষজ্ঞ ও বিষয়ভিত্তিক শিক্ষকের অংশগ্রহণে সেই কারিকুলামকে পূর্ণাঙ্গ করা হয়। বিশ্ববিদ্যালয়গুলো এখান থেকেও কিছু শিক্ষা নিতে পারে।কারিকুলাম কী, সেখানে কীভাবে পাঠ-অন্তর্ভুক্ত বিষয়কে রাখা হয়, এগুলোর কিছুই বিশ্ববিদ্যালয়ের নবীন শিক্ষকেরা বুঝে উঠতে পারেন না। কারণ, ছাত্র অবস্থায় তাঁরাও কারিকুলামের মধ্যে থাকেন না। আমাদের বাংলা পঠনপাঠন মানে শুধু সাহিত্যের অধ্যয়ন ও অধ্যাপন। ভাষাবিষয়ক কোর্সগুলো কোণঠাসা হয়ে গেছে। অনেক বিশ্ববিদ্যালয়ে বাংলা ভাষার কোর্স পড়ানোর মতো উপযুক্ত শিক্ষকও পাওয়া যায় না।ভাষাবিষয়ক পঠনপাঠন ভাষাবিজ্ঞান বিভাগের অন্তর্ভুক্ত বলে মনে করেন কেউ কেউ। অথচ সব বিশ্ববিদ্যালয়ে ভাষাবিজ্ঞান বিভাগ নেই। যেখানে আছে, সেখানে ভাষার পঠনপাঠন বাংলা সাহিত্যসংশ্লিষ্ট নয়।বাংলা সাহিত্যের সিলেবাস প্রণয়নেও অসংলগ্নতার শেষ নেই। এখানে সংগীত পড়ানো হয় শুধু টেক্সট হিসেবে। নজরুলের গানের সুর-বৈচিত্র্যের কিছুই শিক্ষার্থীরা তাই উপলব্ধি করতে পারে না। নাটক পড়ানো হয় গ্রন্থ হিসেবে। নাটকের চূড়ান্ত সাফল্য যে মঞ্চে, শিক্ষার্থীরা তা বুঝতে পারে না। চার বছরের অনার্স কোর্সে শিক্ষার্থীকে বাংলা বিষয়ের সঙ্গে আরও পড়তে হয় দর্শন, মনোবিজ্ঞান, সমাজবিজ্ঞানের মতো বিষয়। এসব বিষয়ের সিলেবাসে একটুও নেই বাংলা সাহিত্যসংশ্লিষ্ট চিন্তার ছাপ। অথচ যথাযথ কারিকুলাম থাকলে সিলেবাসে এই অসংলগ্নতা থাকত না। বাংলা বিষয়ের সঙ্গে অনায়াসে যুক্ত করা যেত এই বিষয়গুলো।বেসরকারি বিশ্ববিদ্যালয়ের আবশ্যিক বাংলা কোর্সকেও উদ্দেশ্যমূলক কারিকুলামের আওতায় আনা উচিত। সবার আগে দরকার শিক্ষার্থীকে বাংলা ভাষার প্রয়োজনীয়তা উপলব্ধি করানো। এরপর দরকার বাংলা ভাষার গঠন ও বিন্যাসের রীতি সম্পর্কে ধারণ দেওয়া ও অনুশীলন করানো, যাতে ঠিকমতো বাংলায় লিখতে পারে। ভাবকে সংক্ষিপ্ত করার এবং ভাবকে সম্প্রসারিত করার কৌশল থাকতে হবে সিলেবাসে। এগুলো অভিজ্ঞতাভিত্তিক শিখনপ্রক্রিয়ার অংশ করতে হবে। এ ছাড়া বাংলা সাহিত্যের সমৃদ্ধ ইতিহাসের ধারা সম্পর্কে তারা জানবে; সাহিত্যে বিভিন্ন দর্শন ও মতবাদের প্রয়োগ সম্পর্কে জ্ঞান লাভ করবে; সাহিত্যের বিভিন্ন আঙ্গিক ও আঙ্গিক-বৈচিত্র্য সম্পর্কেও ধারণা লাভ করবে।প্রায় এক বছরে করোনা পরিস্থিতি আমাদের অনেক কিছু শিখিয়েছে। অনলাইনে শিক্ষার্থীদের অংশগ্রহণ করানোর বিকল্প সুযোগ তৈরি হয়েছে। একে সামনের দিনগুলোতে কাজে লাগানো উচিত। সরকারি-বেসরকারি বিশ্ববিদ্যালয়গুলোতে মাল্টিমিডিয়া ব্যবহারের সুযোগ বাড়াতে হবে। ক্লাসরুমে সার্চ ইঞ্জিনে অনুসন্ধানের সুযোগ থাকতে হবে, যেকোনো সময় অডিও-ভিজুয়াল উপকরণ উপস্থাপনের ব্যবস্থা থাকতে হবে। অ্যাসাইনমেন্টগুলো কেবল পাঠনির্ভর হবে না। শিক্ষার্থী ফিল্ডওয়ার্ক করবে, দলভিত্তিক কাজ করবে। তথ্য-উপাত্ত সংগ্রহে করতে লাইব্রেরিমুখী হতে বাধ্য হবে। জ্ঞানার্জনকে শিক্ষার্থীদের মধ্যে প্রতিযোগিতামূলক না করে সহযোগিতামূলক করতে হবে। মূল্যায়ন পদ্ধতি ও মূল্যায়ন প্রক্রিয়ায় পরিবর্তন না আনলে শিক্ষার্থীরা ফটোকপি আর নোট মুখস্থের সংস্কৃতি থেকে বের হতে পারবে না।তবে সবকিছুকে সফল ও কার্যকর করার জন্য সবার আগে প্রণয়ন করতে হবে সময়োপযোগী কারিকুলাম। শিক্ষার্থীকে কোন যোগ্যতা অর্জন করাতে চাই, সেই যোগ্যতা কোন বিষয় ও কৌশলের মধ্য দিয়ে অর্জিত হবে, শিক্ষার্থীর মূল্যায়নের ক্ষেত্র ও প্রক্রিয়া কী হবে, এগুলোর স্পষ্ট উল্লেখ থাকতে হবে কারিকুলামে। এই অনুযায়ী সিলেবাস প্রণয়ন করা হলে সেই শিক্ষা শিক্ষার্থীর জীবনঘনিষ্ঠ হবে। তখন বাংলার শিক্ষার্থীকে আর ‘খোঁটা’ শুনতে হবে না। আর সব উচ্চশিক্ষা প্রতিষ্ঠানে বাংলা শিখন-শেখানোর লক্ষ্য পূরণ হবে।",
   "Meta-Summary": "বিশ্ববিদ্যালয়গুলোতে বাংলা পড়ানো হয় বিষয় হিসেবে। সিলেবাস প্রণয়ন করা হয়, সিলেবাস অনুসারে ক্লাস নেওয়া হয়, ক্লাস শেষে পরীক্ষাও হয়। সেই পরীক্ষায় প্রায় সব শিক্ষার্থী উত্তীর্ণও হয়ে যায়। তবু কর্মক্ষেত্রে গিয়ে বাংলায় পাস করা শিক্ষার্থীকে ‘খোঁটা’ শুনতে হয়। "
 },
 "doc_11034" : {
   "Description": "প্রথম আলো: বিদ্যানন্দের স্বেচ্ছাসেবকদের সম্পর্কে যদি কিছু বলেন।কিশোর কুমার দাস: বিদ্যানন্দ আবেগনির্ভর প্রতিষ্ঠান নয়, এটিকে মেধানির্ভর করার চেষ্টা চলে সব সময়। স্বেচ্ছাসেবক বা জনবল কত, তার হিসাব রাখি না। তবে অর্থনৈতিক স্বচ্ছতার জন্য আর্থিক হিসাব-নিকাশে কোনো ফাঁক রাখা হয় না। প্রতিদিন কোনো না কোনো কাজ করছেন, সে ধরনের ৩০০ জনের মতো স্বেচ্ছাসেবক আছেন। আমাদের এখানে যে কেউ চাইলেই স্বেচ্ছাসেবক হতে পারেন না, তাঁকে এক বছর কাজ করে দেখাতে হয় যে তিনি আসলেই কাজ করতে চাইছেন। এখানে স্বেচ্ছাসেবকদের পেশাদার হতে হয় আর কাজটি করতে হয় বিনা পারিশ্রমিকে। স্বেচ্ছাসেবকদের বেশির ভাগই উচ্চশিক্ষিত ও মেধাবী। ৩০ জনের খাবার রান্না দিয়ে শুরু হয়েছিল এক টাকার আহার, তা ১০০ থেকে ৫০০ জন, ৫০০ জন থেকে এখন হাজার হাজার মানুষের রান্না। সবই করছেন স্বেচ্ছাসেবকেরা। স্বেচ্ছাসেবকদের কাজ ভাগ করা থাকে। কেউ হাত গুটিয়ে বসে থাকেন না। তাই এখন আর কোনো আয়োজনকেই বিশাল আয়োজন বলে মনে হয় না।কোনো স্বেচ্ছাসেবকের টাকা থাকলেও তিনি তাঁর ইচ্ছেমতো খরচ করতে পারেন না। স্বেচ্ছাসেবকদের কেউ চাইলেই আগে খেতে পারেন না, সবাইকে একসঙ্গে খাওয়া শুরু করতে হয়। খাবার শেষ হলেও কেউ চাইলেও উঠে যেতে পারবেন না। আমাদের এখানে বিনোদনের কোনো ব্যবস্থা নেই। কেউ সেলফি তুলতে পারবেন না। মুঠোফোনের ব্যবহার নিয়ন্ত্রিত। ছেলে ও মেয়েরা স্বেচ্ছাসেবক হিসেবে দায়িত্ব পালন করছেন। বিদ্যানন্দের কাজ প্রগতিশীল, তবে আমাদের আচরণ থাকে রক্ষণশীল। যৌন নির্যাতনসহ স্বেচ্ছাসেবকের ব্যক্তিগত কোনো খারাপ আচরণ কোনোভাবেই মেনে নেওয়া হয় না। কেউ নিয়ম মেনে চলতে না চাইলে তাঁকে কাজ না দিয়ে বসিয়ে রাখার শাস্তিও দেওয়া হয়। কেউ যেকোনো সময় কাজ করবেন না বলে চলে যেতে পারেন। তবে বিদ্যানন্দের সঙ্গে থাকতে হলে বেশ কিছু কঠোর নিয়ম মানতেই হবে।প্রথম আলো: বিদ্যানন্দকে জবাবদিহি করতে হয় কার কাছে?কিশোর কুমার দাস: প্রথমত, বিদ্যানন্দের সঙ্গে আমরা যাঁরা জড়িত, তাঁরা সবাই নিজের কাছে নিজে জবাবদিহি করি। দেশের ৬০ হাজার স্বেচ্ছাসেবক সংগঠনের সদস্য হিসেবে আমাদের সবাই মনে রাখি কোন কাজটা করা উচিত আর কোনটা উচিত নয়। কোনোভাবেই যাতে আমাদের কোনো কাজ প্রশ্নবিদ্ধ না হয়। আর টিমের সবার কাছে সবাইকে জবাবদিহি করতে হয়। মানুষের প্রত্যাশা পূরণে সব সময়ই আমরা চাপের মধ্যে থাকি। জবাবদিহির বড় জায়গা হচ্ছে মানুষ। সেবাগ্রহীতার কাছেও বিদ্যানন্দের জবাবদিহি করতে হয়। রান্না করলাম অথচ রান্না ভালো হলো না, পরের দিন ঠিকই মানুষ এ নিয়ে কথা বলবে। আমরা অসচ্ছল মানুষের জন্য যে খাবার রান্না করি, ওই একই খাবার আমিসহ সব স্বেচ্ছাসেবক খাই, এই জবাবদিহির জন্যই।প্রথম আলো: চট্টগ্রামের প্রকৌশল ও প্রযুক্তি বিশ্ববিদ্যালয় থেকে কম্পিউটার প্রকৌশল বিভাগে স্নাতক শেষ করে এখন পেরুতে আবাসিক হোটেলের ব্যবসাসহ বিভিন্ন বিষয়ে ব্যস্ত থাকতে হচ্ছে। দেশের বাইরে থেকে বিদ্যানন্দের বিভিন্ন দায়িত্ব কীভাবে পালন করছেন? গত বছর মে মাসে চেয়ারম্যান পদ থেকে পদত্যাগ করারও ঘোষণা দিয়েছিলেন।কিশোর কুমার দাস: বিদ্যানন্দ আমাকে কেন্দ্র করে ঘোরে না। সহজভাবে বললে এটি ব্যক্তিকেন্দ্রিক সংস্থা নয়। প্রসেস বা প্রক্রিয়া অনুযায়ী বিভিন্ন কাজ চলতে থাকে। এখানকার স্বেচ্ছাসেবকেরা শিক্ষিত, স্বেচ্ছাসেবকদের সঙ্গে অনলাইনেই বিভিন্ন বিষয়ে আমার আলাপ চলতে থাকে। গত বছর আমি আমার চেয়ার পদ থেকে পদত্যাগ করতে চেয়েছিলাম। এ নিয়ে মানুষ ভুলভাবে ব্যাখ্যা করতে থাকে, তাই পরে আর পদত্যাগ করা হয়নি।প্রথম আলো: বিদ্যানন্দ কত দিন টিকে থাকবে বা ভবিষ্যৎ পরিকল্পনা সম্পর্কে জানতে চাইছি। কিশোর কুমার দাস: বিদ্যানন্দ টিকে থাকবে এ চিন্তাটাই কখনো করি না। আমরা টিকে গেছি, তবে টিকে থাকতেই হবে এ চিন্তা নিয়ে ভবিষ্যতের জন্য বিনিয়োগ করি না। টিকে থাকার কৃতিত্বদাতা বা মানুষের। তবে একজন স্বেচ্ছাসেবক থাকলেও বিদ্যানন্দ তার কাজ চালিয়ে যাবে। সংস্থাটি তালাবদ্ধ করে বন্ধ করে দিতে হলে এই বন্ধ করার জন্য মানুষ যাতে কষ্ট পায় বা বিদায়টি যাতে জৌলুশপূর্ণ হয়, সে চেষ্টাটাকেই ভবিষ্যৎ পরিকল্পনা বলা যায়। বিদ্যানন্দ যেকোনো মুহূর্তে বন্ধ হতে পারে। আমরা স্যানিটারি ন্যাপকিন, যৌনকর্মীসহ সমাজে যে ট্যাবু আছে, সে ধরনের বিষয় নিয়ে কাজ করি। তবে বিতর্ক বা সংস্থাকে টিকিয়ে রাখার জন্য আমরা আমাদের দায়িত্ব থেকে সরে আসতে চাই না। বঞ্চিত মানুষের জন্য কাজ বন্ধ হবে না। আমরা বিশ্বাস করি, এক বিদ্যানন্দ বন্ধ হলে আরেক বিদ্যানন্দের জন্ম হবে।প্রথম আলো: বিদ্যানন্দ নামটি নিয়ে মানুষের মনে নানা প্রশ্ন আছে। সব মিলে ব্যক্তি কিশোর কুমার দাস সম্পর্কে জানতে চাই।কিশোর কুমার দাস: আমি ব্যক্তিগতভাবে বিভিন্ন বঞ্চনার মধ্যে বড় হয়েছি। টাকার জন্য লেখাপড়া প্রায় বন্ধ করে দিতে হয়েছিল। প্রথম স্ত্রীর সঙ্গে বিচ্ছেদ হয়ে যাওয়া—সব মিলে হতাশাগ্রস্ত ছিলাম। এসব থেকে মুক্তি পেতে চেয়েছিলাম। বিদ্যানন্দ বিভিন্ন স্বপ্ন নিয়ে, নিজের স্বার্থে, নিজের ভালো লাগার জন্য শুরু করেছিলাম। তবে এটা এত বড় হবে সে চিন্তা মাথায় ছিল না। বিদ্যানন্দ নামটি দিয়েছেন একজন মুসলিম ব্র্যান্ড এক্সপার্ট—আনন্দের মাধ্যমে বিদ্যা অর্জন, এ স্লোগান সামনে রেখে। প্রথম দিকে বিদ্যানন্দের সব আর্থিক জোগান পেরু থেকে আমিই দিতাম। এখন আর তা করতে হচ্ছে না। বিদ্যানন্দের লোগো লাগানো যে টি-শার্ট, তা–ও অনুদানে পাওয়া। আমার এক বোনও বিদ্যানন্দের সঙ্গে জড়িয়ে গেছেন। মা, বাবা ও ভাইবোনেরা সবাই আমার প্রিয়। আমার বর্তমান স্ত্রী একজন লাতিন মেয়ে। তিনি খুব ভালো একজন মানুষ। আমরা নিঃসন্তান থাকার পরিকল্পনা করেছি। আমি যে কাজের সঙ্গে যুক্ত হয়েছি, তাতে নাড়ির টান না থাকাই ভালো। কেউ প্রশ্ন তুলতে পারেন না যে আমি আমার বংশধরের জন্য টাকাপয়সা জমাচ্ছি। এই পরিকল্পনা বা সিদ্ধান্তের জন্য আমার স্ত্রীকে অনেক ত্যাগস্বীকার করতে হয়েছে। দিন দিন মানুষ নিষ্ক্রিয় হয়ে যাচ্ছে—ব্যক্তিগতভাবে এ বিষয়টি আমাকে কষ্ট দেয়।প্রথম আলো: স্বেচ্ছাসেবী সংগঠনের চরিত্র কেমন হওয়া প্রয়োজন বলে মনে করেন।কিশোর কুমার দাস: করোনা মানুষের পাশে দাঁড়ানোর জন্য বিশাল সুযোগ করে দিয়েছে। এই সময়ে বিভিন্ন স্বেচ্ছাসেবী সংস্থা ভালো কাজ করেছে। তবে স্বেচ্ছাসেবী সংস্থাগুলোর বড় দুর্বলতা কাজে ধারাবাহিকতা ধরে রাখতে না পারা। করোনা শেষ হয়নি, তাই দুই দিন মানুষকে খাবার দিয়ে চলে গেলে চলবে না। এতে মানুষের আস্থা কমে যাবে। কাজটা করা দরকার বলেই করতে হবে। আর যাঁরা দাতা, তাঁদেরও মানুষের জন্য কিছু করা দরকার বলেই কাজটা করছেন, সেভাবে চিন্তা করতে হবে। মানুষের খাবার প্রতিদিনই দরকার—এটা চিন্তা করলে একবারে লোক দেখানোর জন্য কেউ দান না করে নিয়মিত দান করতে থাকবেন। কেননা দরকারটা এক দিনের নয়, প্রতিদিনের। আর সংস্থাগুলোতে যে স্বেচ্ছাসেবকেরা দায়িত্ব পালন করবেন, তাঁদেরও পার্থিব-অপার্থিব কোনো কিছু পাওয়ার আশায় কাজটা করা যাবে না।প্রথম আলো: আপনাকে অনেক ধন্যবাদ।কিশোর কুমার দাস: প্রথম আলোকেও ধন্যবাদ।",
   "Meta-Summary": "স্বেচ্ছাসেবী সংস্থা বিদ্যানন্দ ফাউন্ডেশনের প্রতিষ্ঠাতা চেয়ারম্যান কিশোর কুমার দাস। সম্প্রতি প্রথম আলোর সঙ্গে বিদ্যানন্দ ফাউন্ডেশন ও স্বেচ্ছাসেবকদের প্রসঙ্গে কথা বলেছেন তিনি।"
 },
 "doc_11035" : {
   "Description": "নির্বাচনের দিন ভোটকেন্দ্রে বিএনপির নেতা-কর্মীরা আসেননি বলে অভিযোগ রয়েছে। এ জন্য সাংগঠনিক ব্যর্থতা মনে করেন?শাহাদাত হোসেন: বিএনপির সাংগঠনিক কোনো ব্যর্থতা নেই। নির্বাচনের দুই দিন আগে থেকে নগরের আশপাশের উপজেলা থেকে বহিরাগত লোকজন এনেছে আওয়ামী লীগ। প্রতিটি কেন্দ্রে সশস্ত্র বহিরাগতরা ছিল। তাদের সঙ্গে যোগ দিয়েছেন পুলিশ ও প্রশাসনের লোকজন। বিএনপি ও তার অঙ্গসংগঠনের লোকজনকে ঘর থেকে বের হতে দেয়নি। যারা ভোটকেন্দ্রের সামনে গেছেন, তাঁরা হামলা, নির্যাতন কিংবা আটক হয়েছেন। এজেন্ট নির্বাচন কমিশনের অংশ। অথচ প্রতিটি কেন্দ্র থেকে এজেন্টদের বের করে দেওয়া হয়েছে। নির্বাচন কমিশন, প্রশাসন ছিল নির্বিকার।নির্বাচনের দিন শেষ পর্যন্ত ছিলেন। ভোট বর্জন করেননি। নতুন মেয়রকে কি স্বাগত জানাবেন?শাহাদাত হোসেন: আমি চট্টগ্রামের সন্তান। যে দল করি না কেন, চট্টগ্রামের উন্নয়নই আমার লক্ষ্য। নগরবাসীর ভালো কিছুর জন্য আমি সব সময় নিয়োজিত আছি। সন্ত্রাস, মাদক, জলাবদ্ধতামুক্ত ও পর্যটন নগর হিসেবে এ নগরকে গড়ে তুলতে সব সহযোগিতা করব। নির্বাচন কমিশন ও পুলিশের ভূমিকা কীভাবে দেখছেন?শাহাদাত হোসেন: ষড়যন্ত্র, প্রহসনসহ যা যা করা দরকার, সবই করেছে তারা। সরকারের অ্যাজেন্ডা বাস্তবায়ন করেছে। ইসির কাছে দেওয়া দাবির মধ্যে ছিল ইভিএমের সুরক্ষা। যে কয়েকজন ভোটার ভোটকেন্দ্রে গেছেন, তাঁরা ইভিএমে চাপ দিতে পারেননি। ওই কক্ষ দখল করে থাকা আওয়ামী সন্ত্রাসীরা চাপ দিয়ে দেয়। এ ছাড়া জাতীয় পরিচয়পত্র ছাড়া ঢুকতে না দেওয়ার কথা বলেছিল পুলিশ। এসবের কিছুই করেনি। উল্টো তারা বহিরাগতদের অবাধ প্রবেশের সুযোগ করে দিয়েছে।দুটি কেন্দ্রে বিএনপি শূন্য ভোট পাওয়ার কারণ কী?শাহাদাত হোসেন: ভোটের সাত দিন আগে থেকে নেতা-কর্মীদের ঘরে ঘরে গিয়ে পুলিশ তল্লাশি চালিয়েছে। গ্রেপ্তার ও মামলা দিয়েছে। নেতা-কর্মী ও এজেন্টরা ছিলেন ঘরছাড়া। তারপরও গণতন্ত্র রক্ষার স্বার্থে তাঁরা ভোটের দিন কেন্দ্রে এসেছিলেন। তাঁদের আওয়ামী বহিরাগত সন্ত্রাসীরা পিটিয়ে কেন্দ্রছাড়া করে। এরপরও বিএনপি কেন্দ্রে একটিও ভোট পাবে না, তা কি বিশ্বাসযোগ্য। এতে প্রমাণিত হয় ভোটে কতটা কারচুপি হয়েছে। ভোটের দিন সকালেই অনেকে আমাকে প্রশ্ন করেছে নির্বাচন বর্জন করছি না কেন। আমি বিশ্বকে দেখাতে চেয়েছি আওয়ামী লীগের ভোট ডাকাতির মহোৎসব। ১৭৮টি কেন্দ্রে আমার ভোট ১০-এর নিচে।নেতা-কর্মীরা সক্রিয় থাকলে আওয়ামী লীগ একতরফাভাবে ভোটকেন্দ্রের নিয়ন্ত্রণ নিতে পারত না। কেন আপনারা পারেননি?শাহাদাত হোসেন: ভোটকেন্দ্রে শুধু আওয়ামী লীগ ছিল না। যুদ্ধটি বিএনপির সঙ্গে প্রশাসনেরও হয়েছে।আপনাকে ধন্যবাদ।শাহাদাত হোসেন: আপনাকেও ধন্যবাদ।",
   "Meta-Summary": "চট্টগ্রাম সিটি করপোরেশন নির্বাচনে ভোটগ্রহণ হয় গত বুধবার। নির্বাচনে বিএনপির মেয়র প্রার্থী ছিলেন শাহাদাত হোসেন। তিনি নগর বিএনপির আহ্বায়ক। নির্বাচন-পরবর্তী অবস্থা নিয়ে তাঁর সঙ্গে কথা বলেছেন প্রথম আলোর জ্যেষ্ঠ প্রতিবেদক গাজী ফিরোজ।"
 },
 "doc_11036" : {
   "Description": "প্রথম আলো: নির্বাচনে মাত্র সাড়ে ২২ শতাংশ ভোট পড়েছে। ভোটারদের এই উপস্থিতি কি আপনি সন্তোষজনক মনে করেন?মো. রেজাউল করিম চৌধুরী: ভোটাররা কেন্দ্রে যাবেন, এটি তাঁর নাগরিক দায়িত্ব। তবে এবার আমার চোখে পড়েছে, ভোটের দিন অনেক কিছু খোলা ছিল। এই কারণে কর্মজীবীদের সকালে ঘুম থেকে উঠে কর্মস্থলে ছুটতে হয়েছে। ভোটের থেকে পেটের দায় অনেক বেশি। ভোটারের কম উপস্থিতির এটি একটি কারণ। আওয়ামী লীগের একটি নির্দিষ্ট ভোটার গোষ্ঠী রয়েছে। তারাও কেন্দ্রে আসেনি বলে মনে করা হচ্ছে। তাদের কেন্দ্রে আনতে না পারা কি দলের ব্যর্থতা নয়?মো. রেজাউল করিম চৌধুরী: নির্বাচনের দিন আরও ভোটার উপস্থিত হতো। কিন্তু প্রথম থেকেই বিএনপি ভয়ভীতি দেখাতে শুরু করেছে। প্রচারণার সময় আমার অফিস জ্বালিয়ে দিয়েছে। গুলি করেছে। ভোটের দিনও তারা সন্ত্রাসী কার্যক্রম চালিয়েছে। বিভিন্ন এলাকায় মূলত তারা সন্ত্রাসের আশ্রয় নিয়েছে। ভোটার কম হওয়ার জন্য মূলত বিএনপিই দায়ী।বিএনপি বলছে আওয়ামী লীগই মানুষকে ভোটকেন্দ্রে আসতে দেয়নি। ভোট দিতে বাধা দিয়েছে।মো. রেজাউল করিম চৌধুরী: বিএনপি অভিযোগের পার্টি। প্রচারণার পর থেকে নির্বাচন পর্যন্ত তাদের অভিযোগের শেষ নেই। আওয়ামী লীগ সুষ্ঠু ভোট চেয়েছে।যে ভোটে জিতেছেন তাতে আপনি সন্তুষ্ট?মো. রেজাউল করিম চৌধুরী: আমি সন্তুষ্ট। জনগণ আমাকে ভোট দিয়েছে। নৌকাকে জয়ী করেছে।নির্বাচন কমিশনার মাহবুব তালুকদার বলছেন, অনিয়মের নির্বাচনের মডেল চট্টগ্রাম সিটি নির্বাচন। আর দলের সাধারণ সম্পাদক ওবায়দুল কাদেরের ভাই আবদুল কাদের মির্জার মতে, ২২ শতাংশ ভোটও চুরি করে দিয়েছে। এই ব্যাপারে আপনার মন্তব্য কী?মো. রেজাউল করিম চৌধুরী: না, এই ব্যাপারে আমি কিছু বলব না। এগুলো তাঁদের নিজস্ব বক্তব্য।নির্বাচনের দিন বিভিন্ন ওয়ার্ডে আওয়ামী লীগ সমর্থিত ও বিদ্রোহী প্রার্থীদের মধ্যে সংঘর্ষের ঘটনা ঘটেছে। এতে আমবাগানে একজন খুন হয়েছেন।মো. রেজাউল করিম চৌধুরী: একটি ভোটে বিচ্ছিন্ন কিছু ঘটনা ঘটতে পারে। এই খুনের সঙ্গে ভোটের কোনো সম্পর্ক নেই।দলের বিরুদ্ধে বিদ্রোহ করে জয়ী হয়েছেন আট প্রার্থী। তাঁদের ব্যাপারে আপনার মনোভাব কী হবে?মো. রেজাউল করিম চৌধুরী: জনগণ তাঁদের মূল্যায়ন করেছে। আমি কেন অবমূল্যায়ন করব। আমি সবাইকে নিয়েই কাজ করব।নগর আওয়ামী লীগের দীর্ঘদিনের বিরোধ নিরসনে কী করবেন?মো. রেজাউল করিম চৌধুরী: আমি ব্যক্তিগতভাবে কোনো গ্রুপের সঙ্গে জড়িত নই। বিশ্বাসও করি না। নির্বাচনের আগে অনেকেই বলেছে আওয়ামী লীগের গ্রুপিংয়ের কারণে মেয়র প্রার্থীর পরাজয় হবে। আরও অনেক কিছু বলা হয়েছে। কিন্তু বাস্তবে তা হয়নি। কেননা, আমি দুই পক্ষকেই একসঙ্গে নিয়ে এসেছি। ভবিষ্যতেও সবাইকে একসঙ্গে নিয়ে এগিয়ে যাওয়ার চেষ্টা থাকবে।মেয়রের দায়িত্ব পালনের সময় কোনো বলয় কি তৈরি হবে? নেতা-কর্মীদের প্রত্যাশার চাপ সামলাতে পারবেন?মো. রেজাউল করিম চৌধুরী: ১৯৬৬ সালে রাজনীতি শুরু করি। আমি মুক্তিযোদ্ধা। আমি কখনো অসৎ পথে যাইনি। অর্থবিত্তের জন্য রাজনীতি করিনি। কেউ ‘রেজাউল ভাই জিন্দাবাদ’ দেবে, তা আমি পছন্দ করব না। আমাদের নেত্রী শেখ হাসিনা। আদর্শের নেতা বঙ্গবন্ধু। আমি কাউকে কোনো অন্যায়-অনৈতিক সুবিধা দেব না।প্রথম আলো: আপনাকে ধন্যবাদ।মো. রেজাউল করিম চৌধুরী: প্রথম আলোকেও ধন্যবাদ।",
   "Meta-Summary": "চট্টগ্রাম সিটি করপোরেশন নির্বাচন অনুষ্ঠিত হয়েছে ২৭ জানুয়ারি। নির্বাচন-পরবর্তী নানা বিষয় নিয়ে প্রথম আলোর সঙ্গে কথা বলেছেন মেয়র পদে বিজয়ী আওয়ামী লীগের প্রার্থী মো. রেজাউল করিম চৌধুরী। সাক্ষাৎকার নিয়েছেন নিজস্ব প্রতিবেদক সুজন ঘোষ।"
 },
 "doc_11037" : {
   "Description": "জাতীয় ঐক্যের ডাক দিয়ে জো বাইডেন যুক্তরাষ্ট্রের ৪৬তম প্রেসিডেন্ট হিসেবে শপথগ্রহণ করেছেন এমন সময়ে, যখন যুক্তরাষ্ট্রের রাজনীতি এবং সমাজে বিভক্তি অতীতের যে কোনো সময়ের চেয়ে বেশি। কিন্তু তার চেয়ে বড় বিষয় হচ্ছে, যুক্তরাষ্ট্রের গণতন্ত্রই এক বড় সংকটে উপনীত হয়েছে। ডোনাল্ড ট্রাম্পের চার বছরে যুক্তরাষ্ট্রের গণতন্ত্রের পশ্চাৎযাত্রার সবচেয়ে বড় প্রমাণ হচ্ছে ৬ জানুয়ারি ট্রাম্পের উসকানিতে তাঁর সমর্থকদের ক্যাপিটলে সশস্ত্র হামলা। তাই জো বাইডেন তাঁর ভাষণে যখন বলেন যে, গণতন্ত্র মূল্যবান, গণতন্ত্র ভঙ্গুর, এই মুহূর্তে গণতন্ত্রই বিজয়ী হয়েছে, তখন তা পরোক্ষভাবে মার্কিনিদের স্মরণ করিয়ে দেয় যে, গণতন্ত্র রক্ষা করার দায়িত্ব তাঁদের।যুক্তরাষ্ট্রের সাম্প্রতিক ইতিহাসে আর কোনো প্রেসিডেন্ট এত কঠিন অবস্থায় দায়িত্ব নিয়েছিলেন বলে মনে হয় না। সম্ভবত এর সঙ্গে তুলনা হতে পারে প্রেসিডেন্ট আব্রাহাম লিংকনের দ্বিতীয় মেয়াদের সূচনাকাল। বাইডেন যে এই পরিস্থিতি উপলব্ধি করতে পারেন, তা কেবল তাঁর বক্তৃতায় লিংকনের উদ্ধৃতি থেকেই বোঝা যায় না, বোঝা যায় এই বক্তব্যেও যে, ‘আমরা এখন যে সময়ে আছি আমাদের ইতিহাসে খুব কম লোকই এমনভাবে চ্যালেঞ্জের মুখোমুখি হয়েছে অথবা এমন সময়ের মোকাবিলা করেছে যা এখনের চেয়ে বেশি চ্যালেঞ্জিং বা দুরূহ সময়।’প্রেসিডেন্ট জো বাইডেন সুস্পষ্টভাবে চিহ্নিত করেছেন যে, ‘রাজনৈতিক উগ্রবাদ, শ্বেতাঙ্গ শ্রেষ্ঠত্ববাদ এবং অভ্যন্তরীণ সন্ত্রাসবাদ’কে মোকাবিলা করতে হবে। এর আগে কোনো মার্কিন প্রেসিডেন্ট এতটা সুনির্দিষ্ট করে মার্কিন সমাজ ও রাজনীতির এই সব ভয়াবহ প্রবণতার দিকে অঙ্গুলিসংকেত করেননি। যদিও এসব প্রবণতা মার্কিন সমাজের অংশ হিসেবেই বজায় থেকেছে। কিন্তু প্রশ্ন হচ্ছে, এসব ভয়াবহ প্রবণতাকে কীভাবে মোকাবিলা করা হবে? এসব প্রবণতাকে যারা উসকানি দিয়েছেন এবং দিচ্ছেন, তাঁরা মূল ধারার রাজনীতির ভেতরেই আছেন। রিপাবলিকান দলের এক বড় অংশ যে এগুলোকে সমস্যা বলেই মনে করেন না, সেটা তাঁদের আচরণেই স্পষ্ট। তাঁদের সহযোগিতা ছাড়া বাইডেন প্রশাসন এই সব সমস্যা কীভাবে মোকাবিলা করবে—সেটা একটা বড় প্রশ্ন হয়ে থাকল। ইতিমধ্যে রিপাবলিকান দলে টানাপোড়েন তৈরি হয়েছে।কিন্তু তাঁর পরিণতি কী হবে, সেটা খুব শিগগিরই দেখা যাবে না। তদুপরি বাইডেন প্রশাসনের জন্য আশু চ্যালেঞ্জ হচ্ছে করোনাভাইরাস মোকাবিলা করা এবং অর্থনীতি পুনরুদ্ধার।বাইডেন তাঁর বক্তৃতায় বলেছেন, ‘সাম্প্রতিক সপ্তাহ এবং মাসগুলো আমাদের একটি দুঃখজনক শিক্ষা দিয়েছে। সত্য আছে, আছে মিথ্যা। ক্ষমতা এবং মুনাফার জন্য মিথ্যা বলা হয়। একজন নাগরিক হিসেবে, একজন আমেরিকান হিসেবে, বিশেষ করে নেতা হিসেবে, সেই সব নেতা যারা সংবিধান এবং জাতিকে রক্ষার শপথ নিয়েছেন, তাঁদের দায়িত্ব হচ্ছে সত্যকে রক্ষা করা এবং মিথ্যাকে পরাজিত করা।’ বলাই বাহুল্য যে গত চার বছরে, বিশেষ করে ৩ নভেম্বরের নির্বাচনের পরে ট্রাম্প এবং রিপাবলিকান দলের পক্ষে থেকে যেভাবে মিথ্যাচার করা হয়েছে এবং নির্বাচনে জালিয়াতির মিথ্যাচার করে যেভাবে সহিংসতার দিকে ঠেলে দেওয়া হয়েছে, প্রেসিডেন্ট বাইডেন তার দিকেই ইঙ্গিত করলেন। এটি রিপাবলিকান দলের প্রতি তাঁর হুঁশিয়ারি বলে বিবেচনা করলে ভুল হবে না।জো বাইডেনের বিজয় বিশ্বের অধিকাংশ মানুষের জন্য স্বস্তি বয়ে এনেছে। বাইডেনের শপথ গ্রহণ এবং বক্তৃতা যে সারা বিশ্বের মানুষ আগ্রহ নিয়ে দেখেছেন, বিশ্বের অন্যান্য দেশের নেতারা এর মধ্যে বাইডেন ভবিষ্যতে কী করবেন সেটা বুঝতে চেয়েছেন, সেটা নিঃসন্দেহে বলা যায়। কিন্তু লক্ষণীয় বিষয় হচ্ছে, বাইডেনের বক্তৃতায় সবচেয়ে কম যে বিষয়ে বলা হয়েছে তা হচ্ছে আন্তর্জাতিক সম্পর্ক, পররাষ্ট্র নীতি।সাম্প্রতিককালে কোনো মার্কিন প্রেসিডেন্টের অভিষেক বক্তৃতায় আন্তর্জাতিক বিষয় এতটা কম ছিল কিনা, সেটা তুলনা করে দেখা যায়। বাইডেন বলেছেন, ‘আমরা আমাদের জোটগুলোকে মেরামত করব। আবার বিশ্বের সঙ্গে যুক্ত হব। কিন্তু তা গতকালের চ্যালেঞ্জ মোকাবিলার জন্য নয়, আজকের এবং আগামী কালের চ্যালেঞ্জ মোকাবিলার জন্য।’বৈশ্বিক রাজনীতি বিষয়ে বিস্তারিত বক্তব্যের অনুপস্থিতি বলে দিচ্ছে যে, গত চার বছরে যুক্তরাষ্ট্রের ভাবমূর্তি এবং প্রভাব যে হ্রাস পেয়েছে, তা বাইডেন প্রশাসন ভালো করেই উপলব্ধি করেন। এই ভাবমূর্তি পুনরুদ্ধার বাইডেন প্রশাসনের জন্য একটি বড় কাজ।একার্থে এই উপলব্ধি এবং বক্তৃতায় আন্তর্জাতিক প্রসঙ্গের অনুপস্থিতিই বলে দিচ্ছে যে, বাইডেন ঘর গোছানোর দিকে মন দেবেন। কিন্তু ঘর গোছানোর পাশাপাশি বিশ্ব রাজনীতির মঞ্চে যুক্তরাষ্ট্রের ভূমিকার শেষ হবে না। ‘বিশ্বকে আমরা আমাদের শক্তি দিয়ে নয়, নেতৃত্ব প্রদান করব উদাহরণ সৃষ্টি করে’—বাইডেনের এই প্রতিশ্রুতি বিশ্ব শুনেছে। এখন অপেক্ষা তার বাস্তবায়ন কীভাবে হয়, তা দেখার জন্য।আলী রীয়াজ: যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড প্রফেসর, আটলান্টিক কাউন্সিলের অনাবাসিক সিনিয়র ফেলো এবং আমেরিকান ইনস্টিটিউট অব বাংলাদেশ স্টাডিজের প্রেসিডেন্ট",
   "Meta-Summary": "জাতীয় ঐক্যের ডাক দিয়ে জো বাইডেন যুক্তরাষ্ট্রের ৪৬তম প্রেসিডেন্ট হিসেবে শপথগ্রহণ করেছেন এমন সময়ে, যখন যুক্তরাষ্ট্রের রাজনীতি এবং সমাজে বিভক্তি অতীতের যে কোনো সময়ের চেয়ে বেশি। কিন্তু তার চেয়ে বড় বিষয় হচ্ছে, যুক্তরাষ্ট্রের গণতন্ত্রই এক বড় সংকটে উপনীত হয়েছে। ডোনাল্ড ট্রাম্পের চার বছরে যুক্তরাষ্ট্রের গণতন্ত্রের পশ্চাৎযাত্রার সবচেয়ে বড় প্রমাণ হচ্ছে ৬ জানুয়ারি ট্রাম্পের উসকানিতে তাঁর সমর্থকদের ক্যাপিটলে সশস্ত্র হামলা।"
 },
 "doc_11038" : {
   "Description": "৬ জানুয়ারি যুক্তরাষ্ট্রের ক্যাপিটল হিলে ঘটা তাণ্ডবকে সহজেই ভুল বোঝা হচ্ছে। পরিস্থিতির ধাক্কায় মার্কিন কংগ্রেস বিবৃতি দিয়ে ব্যাখ্যা করেছে যে আমেরিকা উচ্ছৃঙ্খল জনতার নয়, বরং আইন মান্যকারীদের দেশ। বোঝানো হয়েছে, প্রেসিডেন্ট ডোনাল্ড ট্রাম্পের উসকানিতে যা ঘটেছে, তা যেন নতুন। কিন্তু মার্কিন যুক্তরাষ্ট্রের রয়েছে শ্বেতাঙ্গ আমেরিকানদের সেবায় নিয়োজিত শ্বেতাঙ্গ রাজনীতিবিদদের ইন্ধনে ঘটা দীর্ঘ গণহিংসার ইতিহাস। কালোরা এসব করেনি, বরং তারাই ছিল এসবের শিকার।এ দাঙ্গা-হাঙ্গামার বাস্তবতা আসলেই মারাত্মক। এর উদ্দেশ্য ছিল কংগ্রেসকে ভয় দেখিয়ে ক্ষমতার শান্তিপূর্ণ হস্তান্তর বন্ধ করা। এটা রাষ্ট্রদ্রোহ এবং এতে ইন্ধন জুগিয়ে ট্রাম্প গুরুতর অপরাধ করেছেন।অতীতে এ ধরনের গণসহিংসতার লক্ষ্য হয়ে থাকত শ্বেতাঙ্গদের ঘৃণার চিরাচরিত লক্ষ্যবস্তুরা: যেমন আফ্রিকান আমেরিকানরা যখন ভোট দিতে চেয়েছে বা বাসে আলাদা আসনে বসতে চায়নি; তারা শিকার হয়েছে খাবারের কাউন্টারে, স্কুলে; আদিবাসী আমেরিকানরা যখন তাদের পশু শিকারের ভূমি ও প্রাকৃতিক সম্পদ বাঁচাতে গেছে; মেক্সিকান খামারশ্রমিকেরা যখন পেশাগত সুরক্ষা চেয়েছে কিংবা অভিবাসী চীনা শ্রমিকেরা যারা অতীতে রেললাইন ও খনি নির্মাণ করেছে। এসব গোষ্ঠীর মানুষ গণসহিংসতার শিকার হয়েছে প্রেসিডেন্ট অ্যান্ড্রু জ্যাকসনের সময়ে এবং উনিশ শতকে কিট কারসন কিংবা বিশ শতকে আলাবামার গভর্নর জর্জ ওয়ালেসের দ্বারা।ইতিহাসের আলোকে দেখলে ক্যাপিটলে হামলাকারীরা অতিপরিচিত। দাঙ্গা শুরু করার জন্য ট্রাম্প যে বক্তৃতা দিয়েছিলেন, সেখানেও বলা হয়েছে, ওরা বের হয়েছে আমেরিকাকে ‘বাঁচাতে’। ‘দুর্বলেরা বিদায় হোক। এটা শক্তি দেখানোর সময়’ তিনি ঘোষণা করেছেন, ছড়িয়েছেন পরিচিত ঘৃণার সুর।আমেরিকার ইতিহাসজুড়ে বেশির ভাগ গণসহিংসতা নিচুতলা থেকে উঠে আসা স্বতঃস্ফূর্ত বিস্ফোরণ হিসেবে ঘটেনি, বরং ঘটেছে ওপরতলা থেকে চালানো পরিকল্পিত সন্ত্রাস হিসেবে। দরিদ্র শ্বেতাঙ্গদের ভয়, ঘৃণা ও আহাম্মকিকে কাজে লাগিয়ে তাদের উসকে দিয়েছে শ্বেতাঙ্গ রাজনীতিকেরা। দেড় শ বছর ধরে শ্বেতাঙ্গ উচ্চশ্রেণির লোকেরা তাদের সুবিধাবাদকে বাঁচাতে এসব করেছে।আমেরিকার শ্বেত-সন্ত্রাসের সংস্কৃতি বন্দুকের সংস্কৃতির সঙ্গে হাতে হাত মিলিয়ে চলেছে। শ্বেতাঙ্গদের হাতে অসমভাবে রয়েছে লাখো আগ্নেয়াস্ত্র। কৃষ্ণাঙ্গ ও আদিবাসী আমেরিকানদের বিরুদ্ধে দীর্ঘদিন ধরে এই ‘বন্দুকের অধিকার’ চালু রাখা হয়েছে।এভাবেই ধনী শ্বেতাঙ্গরা দরিদ্র শ্বেতাঙ্গদের হতাশাকে কালোদের বিরুদ্ধে চালিত করেছে। এটা আলাদা করে ট্রাম্পের কৌশল তো নয়ই, এটা আমেরিকান রাজনৈতিক চালচলনের খুব পুরোনো কৌশল। ধনীদের কর মওকুফের বিল পাস করাবেন, শুধু দরিদ্র শ্বেতাঙ্গদের বললেই হবে যে কালো ও মুসলিমরা ‘সমাজতন্ত্র’ কায়েম করতে আসছে।ট্রাম্প তাঁর আমলজুড়ে এসবই করে এসেছেন। ভয় দেখিয়েছেন, তিনি পদে না থাকলে আমেরিকানদের ‘চীনা ভাষা শিখতে হবে’। প্রতিটি সভায় তিনি অশ্বেতাঙ্গ কংগ্রেস উইমেনদের বিরুদ্ধে বিষোদ্‌গার করেছেন। তিনি তাঁর সমর্থকদের বিরোধীদের নাজেহাল করতে বলেছেন, বলেছেন তাদের দেশের বাইরে ছুড়ে ফেলে দিতে। শ্বেতাঙ্গ বর্ণবাদীদের তিনি বলেছেন ‘অতি সজ্জন লোক’। ক্যাপিটল হিলে হামলাকারীদের তিনি বলেছেন, ‘আমরা তোমাদের ভালোবাসি, তোমরা আমার কাছে বিশেষ আদরের।’রিপাবলিকান পার্টিও ৬ জানুয়ারির আগে অবধি ট্রাম্পকে পূর্ণ মদদ দিয়ে গেছে। কিন্তু রিপাবলিকানরা পার্টির তৃণমূলে ট্রাম্পের জনপ্রিয়তার জন্য তাঁর প্রতি অনুগত ছিলেন না। ট্রাম্প আমেরিকান ডানপন্থার প্রতিভূ। তাঁর কাজকর্মও সব সময় পরিষ্কারই ছিল: বিচার বিভাগকে অথর্ব করে রাখা, ধনী ও করপোরেশনগুলোর কর মওকুফ করা, পরিবেশের সুরক্ষা ও সামাজিক খাতে খরচ বাড়ানোর দাবি ঠেকিয়ে রাখা, আর জনতাকে সমাজতন্ত্রের জুজুর ভয় দেখানো।বারাক ওবামা দুবার প্রেসিডেন্ট নির্বাচিত হন এবং তারপর ট্রাম্প নির্বাচিত হন তাঁর প্রতিপক্ষের চেয়ে কম ভোট পেয়ে। ইতিহাসের লীলায় আমেরিকা আবার বর্ণবাদের বিরুদ্ধে দাঁড়াচ্ছে। আমেরিকা ক্রমে শ্বেত অভিজাত চক্রের শাসনের বাইরে চলে যাচ্ছে। ২০৪৫ সাল নাগাদ অ-হিস্পানিকেরা জনসংখ্যার অর্ধেকে পরিণত হবে, যেখানে ১৯৭০ সালে তারা ছিল ৮৩ শতাংশ। ২০৪৫ সালের পর আমেরিকা সংখ্যাগুরু-সংখ্যালঘুর দেশে পরিণত হবে। আর অ-হিস্পানিক শ্বেতাঙ্গরা হবে জনসংখ্যার ৪৪ শতাংশ।সংগত কারণেই তরুণ আমেরিকানরা অতীতের প্রজন্মগুলোর চেয়ে বর্ণবাদ বিষয়ে বেশি সজাগ। ক্যাপিটলে উন্মোচিত হওয়া ট্রাম্পীয় নোংরামি হয়তো উদ্বেগজনক। কিন্তু একে দেখা উচিত মরিয়া ও করুণ শেষ চেষ্টা হিসেবে। সৌভাগ্যজনকভাবে আমেরিকার শ্বেত বর্ণবাদী দাপট ইতিহাসে বিলীন হচ্ছে, যদিও খুব ধীরগতিতে।● জেফরি ডি স্যাক্স কলাম্বিয়া বিশ্ববিদ্যালয়ের টেকসই উন্নয়ন এবং স্বাস্থ্যনীতি ও ব্যবস্থাপনা বিষয়ের অধ্যাপক",
   "Meta-Summary": "৬ জানুয়ারি যুক্তরাষ্ট্রের ক্যাপিটল হিলে ঘটা তাণ্ডবকে সহজেই ভুল বোঝা হচ্ছে। পরিস্থিতির ধাক্কায় মার্কিন কংগ্রেস বিবৃতি দিয়ে ব্যাখ্যা করেছে যে আমেরিকা উচ্ছৃঙ্খল জনতার নয়, বরং আইন মান্যকারীদের দেশ।"
 },
 "doc_11039" : {
   "Description": "বঙ্গবন্ধুর জন্মশতবর্ষ শেষ হওয়ার এক সপ্তাহ পরে শুরু হবে স্বাধীনতার সুবর্ণজয়ন্তী। করোনা মহামারির কারণে বঙ্গবন্ধুর শতবর্ষ উদ্‌যাপন কর্মসূচি কাটছাঁট করতে হয়েছে। স্বাধীনতার সুবর্ণজয়ন্তী উদ্‌যাপনও কাঙ্ক্ষিত মাত্রায় সম্ভব না–ও হতে পারে। তা সত্ত্বেও সরকারি ও বেসরকারিভাবে উপলক্ষটি উদ্‌যাপিত হবে। আওয়ামী লীগ সেই বিরল ভাগ্যবান রাজনৈতিক সংগঠন, যে দল দেশের স্বাধীনতাসংগ্রামে নেতৃত্ব দিয়েছে এবং স্বাধীনতার সুবর্ণজয়ন্তীতেও সরকারে রয়েছে। সুতরাং আশা করা যায়, সরকারি ও দলীয়ভাবে স্বাধীনতার সুবর্ণজয়ন্তী পাবে এক ভিন্ন মাত্রা। এ–জাতীয় উপলক্ষ উদ্‌যাপনের বাহ্যিক দিক আনন্দ-উৎসব; আর প্রধান দিক হলো জাতির অগ্রগতিতে স্বাধীনতার ভূমিকার দলীয় সংকীর্ণতার ঊর্ধ্বে উঠে নির্মোহ মূল্যায়ন।স্বাধীনতাসংগ্রামের ইতিহাস গৌরবোজ্জ্বল, স্বাধীনতা–পরবর্তী ৪৯ বছরের ইতিহাস সুখকর নয়। পাকিস্তানি স্বৈরশাসনের বিরুদ্ধে গণতান্ত্রিক রাষ্ট্র ও শোষণহীন শান্তিপূর্ণ সমাজ প্রতিষ্ঠার জন্য দেশের মানুষ ২৪ বছর অকাতরে জীবন পর্যন্ত দিয়েছে। সেই বাংলাদেশে এসেছে রক্তাক্ত সামরিক শাসন। রাষ্ট্রের প্রতিষ্ঠাতাকে সপরিবার হত্যা করা হয়েছে। মুক্তিযুদ্ধে নেতৃত্ব দিয়েছেন এমন নেতাদের জেলখানায় হত্যা করা হয়েছে। গণতান্ত্রিক সংবিধান স্থগিত করে জনগণের মৌলিক অধিকারকে হরণ করা হয়েছে। সেনাবাহিনী থেকে আসা দ্বিতীয় নির্বাচিত রাষ্ট্রপতিকেও সেনাবাহিনীর হাতেই জীবন দিতে হয়েছে। দ্বিতীয়বার সামরিক শাসন এসেছে। এসব ঘটনা মুক্তিযুদ্ধের চেতনার সম্পূর্ণ বিপরীত। তবে গতস্য শোচনা নাস্তি। যা হয়ে গেছে তা নিয়ে অনুশোচনা বা হাহাকার করে কোনো লাভ হবে না। ও ধরনের দুষ্কর্ম আর যেন কখনো না ঘটে।যে চার নেতা সবচেয়ে বেশি সময় দেশ পরিচালনা করেছেন, তাঁদের মধ্যে সবচেয়ে কম সময় পেয়েছেন বঙ্গবন্ধু, যাঁকেই প্রয়োজন ছিল রাষ্ট্রের সবচেয়ে বেশি। তাঁর চেয়ে বেশি সময় পেয়েছেন জিয়াউর রহমান। তার চেয়ে বেশি সময় পেয়েছেন হুসেইন মুহম্মদ এরশাদ। তাঁর চেয়ে বেশি সময় পেয়েছেন খালেদা জিয়া এবং সবচেয়ে বেশি শেখ হাসিনা।নির্বাচিত ও অনির্বাচিত; বেসামরিক, আধা সামরিক ও সামরিক যে সরকারই দেশ পরিচালনা করুক না কেন, একটু একটু করে দেশ অর্থনৈতিকভাবে এগিয়ে গেছে। আর্থসামাজিক উন্নয়নে সরকারকে কৃতিত্বের স্বীকৃতি অবশ্যই দিতে হবে, কিন্তু দেশের পরিশ্রমী ও উদ্যোগী মানুষের অবদানই বেশি। অর্থনৈতিক উন্নয়নে সাধারণ মানুষের ভূমিকা বিশাল।বাংলাদেশের ভূমির পরিমাণ কম, প্রাকৃতিক সম্পদ সীমিত, কিন্তু জনসংখ্যার বিচারে ছোট দেশ নয়। আন্তর্জাতিক ক্ষেত্রেও বাংলাদেশের ভূমিকা সামান্য নয়। জাতিসংঘের শান্তিরক্ষা বাহিনীতে বাংলাদেশের পুলিশ ও সশস্ত্র বাহিনীর হাজার হাজার সদস্য দায়িত্ব পালন করে প্রশংসিত হচ্ছেন। কিন্তু তারপরও কূটনৈতিক ও রাজনৈতিক ক্ষেত্রে বাংলাদেশের দুর্বলতা অস্বীকার করা যাবে না। রোহিঙ্গা সংকট তার বড় প্রমাণ। আমরা কূটনৈতিক ব্যর্থতা মানবতাবোধ দিয়ে পুষিয়ে নেওয়ার চেষ্টা করেছি।বিশ্বায়নের এই কালে আঞ্চলিক ও বৈশ্বিক প্রেক্ষাপটে বাংলাদেশের অবস্থান কোথায়, তা স্বাধীনতার সুবর্ণজয়ন্তীতে ভেবে দেখা প্রয়োজন। করোনাভাইরাস চোখে আঙুল দিয়ে দেখিয়ে দিয়েছে পারস্পরিক সহযোগিতা ছাড়া কোনো দেশই নিরাপদ নয়। পাকিস্তানে কোনো জীবনঘাতী সংক্রামক রোগ দেখা দিলে আফগানিস্তান ও ভারতের জন্য বিপদ। বাংলাদেশের কোনো মারাত্মক ব্যাধিতে মিয়ানমার ও ভারতের মানুষ নিরাপদ থাকতে পারে না। ইউরোপিয়ান ইউনিয়নের কনসেপ্টের প্রবক্তা একজন ফরাসি কি না, তা এখন আর কারও মনে নেই। সার্কের উদ্যোক্তা কে, সেটাও আর এখন কোনো বিবেচ্য বিষয় নয়। ওই ধরনের একটি আঞ্চলিক সংগঠনের গুরুত্ব সামান্য নয়। সার্ককে অকার্যকর করে তার কোনো সদস্যদেশ লাভবান হয়েছে, সেটা মনে করার কারণ নেই। যে সংগঠনের উদ্যোক্তা বাংলাদেশ, সে সংগঠনকে শক্তিশালী করতে বাংলাদেশই প্রধান ভূমিকা পালন করতে পারত।অন্যদিকে আমরা আসিয়ানের দিকে তাকাতে পারি। অভিন্ন লক্ষ্যে গঠিত আসিয়ানের ১০টি দেশ ফিলিপাইন, ইন্দোনেশিয়া, কম্বোাডিয়া, লাওস, মালয়েশিয়া, ব্রুনাই, থাইল্যান্ড, মিয়ানমার, ভিয়েতনাম, সিঙ্গাপুর এখন ‘গ্লোবাল পাওয়ার হাউস’। এই সংগঠনের গুরুত্ব এখন এতই যে এশিয়ার আর তিন গুরুত্বপূর্ণ দেশ জাপান, কোরিয়া ও চীন তার সহযোগী হতে এগিয়ে গেছে। সার্কও গেল এবং তাদের সঙ্গেও বাংলাদেশ নেই, তাহলে এশিয়ায় বাংলাদেশের অবস্থান থাকবে কোথায়?একক সুপারপাওয়ারের আধিপত্যবাদের দিন সম্ভবত শেষ হয়ে আসছে। আমেরিকার দৌরাত্ম্য কমবে বলেই চীনকে কেউ মাথাচাড়া দিতে দেবে না। আসিয়ান দেশগুলো অর্থনৈতিক, রাজনৈতিক, সামরিক ও আর্থসামাজিক ক্ষেত্রে সহযোগিতার মাধ্যমে এক নতুন উন্নত এশিয়া নির্মাণের দিকে এগোচ্ছে। বৈশ্বিক অর্থনীতি আঞ্চলিক ব্লকে ভাগ হয়ে যাচ্ছে। এই পরিস্থিতিতে বাংলাদেশের রাজনীতি ও অর্থনীতি যদি পুনর্গঠিত করা সম্ভব না হয়, বাংলাদেশ বহু দেশের পেছনে পড়ে যাবে। শুধু দূরদর্শী নেতৃত্বই পারে এই পরিস্থিতি মোকাবিলা করতে।বাংলাদেশের জিডিপির প্রবৃদ্ধি সন্তোষজনক, কিন্তু রাজনীতি হতাশাজনক। সরকারি ও বিরোধী দলের রাজনীতি একটি ক্ষুদ্র বৃত্তের ভেতরে আবদ্ধ হয়ে পড়েছে। রাজনৈতিক নেতাদের বিকল্প তো রাজনৈতিক নেতারাই—অন্য কেউ নন। রাজনীতিবিদেরাই ব্রিটিশ সাম্রাজ্যবাদীদের কবজা থেকে উপমহাদেশকে মুক্ত করেছেন। পাকিস্তানি স্বৈরশাসনের বিরুদ্ধে লড়াই করে তাঁরাই বাংলাদেশকে স্বাধীন করেছেন। আজ স্বাধীনতার ৫০ বছর পর ‘গণতন্ত্র’, ‘নির্বাচন’ শব্দ দুটি অর্থহীন হয়ে পড়ল কেন? এই শব্দ দুটি এখন শুনলে জনগণ বিরক্ত হয়।সরকারি দলের নেতাদের আত্মপ্রশংসামূলক অভিভাষণ এবং বিরোধী দলের নেতাদের সরকারের সমালোচনায় প্রাত্যহিক তোতা পাখির বোল জনগণের কানে খুবই অরুচিকর শোনায়। পরিবর্তনশীল বিশ্ববাস্তবতায় যে প্রজ্ঞা ও দূরদর্শিতামূলক বক্তব্য মানুষ শুনতে চায়, তা পাচ্ছে না। যেসব সাংবিধানিক প্রতিষ্ঠানের শক্তিশালী ও স্বাধীনভাবে দায়িত্ব পালন করার কথা, তা না করায় জনগণ নিজেদের নিরাপদ বোধ করতে পারছে না। স্থানীয় সরকার প্রতিষ্ঠানগুলো সরকারের অধীন একেকটি কার্যালয় হয়ে পড়ায় কোনো সমস্যা সমাধানে জনগণ কাউকে তাদের পাশে পাচ্ছে না।স্বাধীনতার সুবর্ণজয়ন্তী যেমন একটি খুশির উপলক্ষ, তেমনি তা আত্মসমালোচনা ও আত্মসমীক্ষারও। বর্তমান উন্নয়নের সঙ্গে ভবিষ্যৎ প্রজন্মের জন্য পর্যাপ্ত সম্পদ তৈরি করে রেখে যাওয়া জরুরি। যাতে অতীত ও বর্তমানের মানুষের চেয়ে তারা অর্থনৈতিকভাবে আরও সচ্ছল, সামাজিকভাবে আরও নিরাপদ এবং সাংস্কৃতিকভাবে আরও সমৃদ্ধ থাকে। স্বাধীনতার সুবর্ণজয়ন্তীতে সেটাই হতে হবে আমাদের অঙ্গীকার।● সৈয়দ আবুল মকসুদ লেখক ও গবেষক",
   "Meta-Summary": "বঙ্গবন্ধুর জন্মশতবর্ষ শেষ হওয়ার এক সপ্তাহ পরে শুরু হবে স্বাধীনতার সুবর্ণজয়ন্তী। করোনা মহামারির কারণে বঙ্গবন্ধুর শতবর্ষ উদ্‌যাপন কর্মসূচি কাটছাঁট করতে হয়েছে। স্বাধীনতার সুবর্ণজয়ন্তী উদ্‌যাপনও কাঙ্ক্ষিত মাত্রায় সম্ভব না–ও হতে পারে"
 },
 "doc_11040" : {
   "Description": "সম্পাদকের ভাষায় ‘আউলা-ঝাউলা, কিন্তু জাত সাংবাদিক’ মিজানকে করোনা কেড়ে নিয়েছে। অনেকগুলো রাতের কথা মনে করতে পারি, যখন হঠাৎ করেই মিজানের একটি প্রতিবেদন শেষ মুহূর্তে সম্পাদকের টেবিল থেকে এসেছে। খুবই গুরুত্বপূর্ণ খবর, কিন্তু যথাযথ সম্পাদনার জন্য তখন সময়ও নেই। সম্পাদক মতি ভাই তখন বলেন, ‘ও তো এভাবেই কাজ করে—আউলা-ঝাউলা, কিন্তু খবরটা জরুরি।’ কোনো প্রস্তুতি ছাড়াই মিজানের বহু প্রতিবেদন এভাবেই ছাপা হয়েছে। ‘আউলা-ঝাউলা’ মিজান বিদায় নিলেন পরিবার এবং প্রথম আলোর সবাইকে অপ্রস্তুত রেখেই। অপ্রস্তুত বলছি এ কারণে যে তাঁর বয়স তো হয়েছিল মাত্র ৫৩। করোনাকালেও তাঁর সঙ্গে নানা সময়ে টেলিফোনে কথা হয়েছে। প্রতিবারই তাঁকে মনে করিয়ে দিয়েছি, করোনার সংক্রমণ থেকে সাবধান থাকুন। কিন্তু সাংবাদিকতার নেশা তাঁকে সংক্রমণ থেকে রেহাই দেয়নি। চিকিৎসাধীন করোনায় আক্রান্ত গুরুত্বপূর্ণ ব্যক্তিত্বের সাক্ষাৎকার নিতে তিনি নিজেই হাসপাতালে চলে গেছেন। প্রথম প্রথম কিছুদিন জনসমাগম এড়ানোর চেষ্টা করলেও পরে জনাকীর্ণ বিভিন্ন অনুষ্ঠানেও গেছেন খবরের খোঁজে। সম্পাদকীয় বিভাগে কাজ করেন বলে শুধু সম্পাদকীয় আর উপসম্পাদকীয় লেখায় তিনি নিজেকে সীমাবদ্ধ রাখেননি।মিজানের সাংবাদিকতার নেশাটি হলো রিপোর্টারের মতো, খবরের সন্ধান করে বেড়ানো। সংবাদপত্রজগতে যে রূপান্তর ঘটছে, তিনি তাতে এগিয়ে থাকার চেষ্টায় সাংবাদিকতায় হাতিয়ার হিসেবে কলমের জায়গায় মোবাইল ফোনের ব্যবহারও রপ্ত করে নিয়েছেন। বেশ কয়েকটি চমৎকার ভিডিও প্রতিবেদন করেছেন। মোবাইল সাংবাদিকতাতেও তিনি মজে যেতে চেয়েছিলেন। মিজান, তা তো আর হলো না!প্রথম আলোতে যোগ দেওয়ার আগে মিজানের সঙ্গে আমার পরিচয় ছিল না। তবে তাঁর লেখা এবং টিভির পর্দায় হাজিরাসূত্রে তাঁকে চিনতাম। আইনের খুঁটিনাটি নিয়ে তিনি প্রচুর লিখেছেন এবং কথা বলেছেন। অত্যন্ত নিষ্ঠার সঙ্গে আন্তরিকভাবে বলেছেন। তিনি একটি বেসরকারি বিশ্ববিদ্যালয়েও আইন পড়িয়েছেন। কিন্তু যখন জেনেছি যে আইন বিষয়ে তিনি স্বশিক্ষিত, প্রাতিষ্ঠানিক কোনো শিক্ষা নেননি, তখন বিস্মিত হয়েছি।মিজানের সঙ্গে আইন নিয়ে আলোচনা-বিতর্ক শুধু পত্রিকায় অফিসেই হয়েছে, তা নয়।আমাদের অভিন্ন বন্ধুদের বাসায় এবং ক্লাবেও হয়েছে। বিচারপতি, আইনজীবী, বিশ্ববিদ্যালয়ের শিক্ষক, রাজনীতিক, ব্যবসায়ী, আমলাদের নিয়ে অনেক আসরে এসব বিতর্কে রাত গভীর হয়েছে, কিন্তু মিজান উৎসাহ হারাননি। বাহাত্তরের সংবিধানে তাঁর অগাধ বিশ্বাস। কিন্তু দুর্বলতার দিকগুলো তুলে ধরলে তা মেনে নিয়েছেন। বিচার বিভাগের স্বাধীনতা ও আইনের শাসনের প্রশ্নে সব সময় কলম সচল রেখেছেন। তাঁর যে কোনো রাজনৈতিক বিশ্বাস বা আদর্শের প্রতি পক্ষপাত ছিল না, তা নয়। কিন্তু পেশার কাজে তিনি তার প্রতিফলন ঘটতে দেননি। তাঁর সঙ্গে মতের মিল হওয়ার কোনো প্রয়োজন ছিল না।যাঁরা তাঁকে শুধু আইনের বিষয়ে বিশেষজ্ঞ হিসেবে জানেন, তাঁরা অনেকেই হয়তো খেয়াল করেননি, তিনি অর্থনীতি কিংবা বিজ্ঞানের মতো বিষয়গুলোতেও খবরের পেছনে ছুটেছেন। নতুন নতুন বিষয়ে কাজ করার আগে যাঁরা সেই বিষয়ে ভালো জানেন, তাঁদের কাছে গিয়ে ঘণ্টার পর ঘণ্টা লেগে থেকে খুঁটিনাটি বিষয়গুলো জেনে নিয়েছেন। একই প্রতিবেদন ছাপা হওয়ার আগপর্যন্ত যতবার সম্ভব ততবার তিনি তাতে তথ্য সংযোজন করেছেন। এই হাল না ছাড়া মনোভাব তাঁর একটি বিরল গুণ। সততা ও পেশার দায়িত্ববোধ থেকে কোনো কিছু্ই তাঁকে বিচ্যুত করতে পারেনি।# কামাল আহমেদ, সাংবাদিক",
   "Meta-Summary": "সম্পাদকের ভাষায় ‘আউলা-ঝাউলা, কিন্তু জাত সাংবাদিক’ মিজানকে করোনা কেড়ে নিয়েছে। অনেকগুলো রাতের কথা মনে করতে পারি, যখন হঠাৎ করেই মিজানের একটি প্রতিবেদন শেষ মুহূর্তে সম্পাদকের টেবিল থেকে এসেছে। খুবই গুরুত্বপূর্ণ খবর, কিন্তু যথাযথ সম্পাদনার জন্য তখন সময়ও নেই। সম্পাদক মতি ভাই তখন বলেন, ‘ও তো এভাবেই কাজ করে—আউলা-ঝাউলা, কিন্তু খবরটা জরুরি"
 },
 "doc_11041" : {
   "Description": "ঢাকার বাইরের জেলা সেশন আদালতে কর্মরত একজন বিচারক সাম্প্রতিক তিনটি মামলার বিষয়ে আমার কাছে কিছু প্রশ্ন করেছেন, যেগুলোর উত্তর আমিও খুঁজছি। মামলাগুলো বহুল আলোচিত না হলেও সংবাদমাধ্যমে কিছুটা হলেও তা জায়গা পেয়েছে। বেশির ভাগ বিতর্ক হয়েছে সামাজিক যোগাযোগমাধ্যম ফেসবুকে। মামলা তিনটির দুটির ক্ষেত্রে সমালোচনার তির তাক করা হয়েছে পুলিশের দিকে, আর অন্যটির ক্ষেত্রে দুর্নীতি দমন কমিশনের দিকে। সমালোচনার অনেকটাই যৌক্তিক। তবে আইনের শাসন প্রতিষ্ঠা বা ন্যায়বিচার নিশ্চিত করার দায়টা শুধু পুলিশ কিংবা দুর্নীতি দমন কমিশনের নয়, রাষ্ট্রের অন্যান্য প্রতিষ্ঠানেরও রয়েছে। আর সেই সব প্রতিষ্ঠান কতটা কার্যকর ভূমিকা রাখছে, সেই প্রশ্নটি মোটেও উপেক্ষণীয় নয়।প্রথম ঘটনাটি হচ্ছে একজন নাপিতের বিরুদ্ধে একজন নারী চিকিৎসকের বাবার অপহরণ মামলা। ওই নারী চিকিৎসক তাঁর বাবার পরিচিত নাপিতের প্রেমে পড়েছিলেন এবং বাবার আপত্তির কারণে এলাকা ছেড়ে বিয়ে করে ঢাকায় সংসার করছিলেন। তাঁদের একটি সন্তানও রয়েছে, যার বয়স বছর দেড়েক। অর্থাৎ দুজন প্রাপ্তবয়স্কের দাম্পত্যজীবনের প্রায় আড়াই বছর পর পুলিশ স্বামীটিকে অপহরণের অভিযোগে গ্রেপ্তার করেছে। পুলিশের একজন মাঝারি মাপের কর্মকর্তা, রংপুরের সিআইডির মিলু মিয়া বিশ্বাস এসপি জানিয়েছেন, তিনি মানতেই পারেন না যে একজন নাপিত একজন চিকিৎসককে বিয়ে করবেন। খবরটির প্রতিক্রিয়ায় ফেসবুক জগতের বাসিন্দারা বিস্ময় প্রকাশ করে যথার্থভাবে প্রশ্ন তুলেছেন, প্রাপ্তবয়স্ক নর–নারীর সচেতন সম্পর্কে পুলিশ কোন আইনে হস্তক্ষেপ করে এবং কিসের ভিত্তিতে এসপি এমন মন্তব্য করতে পারেন।রংপুরের একটি আদালতে ওই দম্পতিকে হাজির করা হলে নারী চিকিৎসক তাঁর জবানবন্দিতে আদালতকে বলেছেন যে তিনি স্বেচ্ছায় সম্পর্ক গড়েছেন এবং সুখেই সংসার করছেন। আদালত অভিযুক্ত ব্যক্তিকে কারাগারে পাঠিয়েছেন। আমার কাছে প্রশ্ন করেছেন যে বিচারক, তিনি জানতে চাইলেন, কথিত ভুক্তভোগী যেখানে আদালতে হাজির হয়ে বললেন কোনো অপরাধ হয়নি, সেখানে অভিযুক্ত ব্যক্তি কেন জেল খাটবেন? মামলাটি তো সঙ্গে সঙ্গে খারিজ হয়ে যাওয়ার কথা। পুলিশের এসপি একজনের নাপিত পরিচয়কে যেমন মেনে নিতে পারেননি, আদালত কি সেই একই কাজ করলেন?দ্বিতীয় মামলাটিও ঢাকার। অনলাইনে সম্প্রচারের জন্য তৈরি চলচ্চিত্র নবাব এলএলবির পরিচালক অনন্য মামুন ও অভিনেতা শাহীন মৃধাকে ঢাকা মহানগর গোয়েন্দা পুলিশ (ডিবি) গ্রেপ্তার করে আদালতে হাজির করলে তাঁদের জামিন না দিয়ে কারাগারে পাঠানো হয়েছে। ঢাকা মেট্রোপলিটন পুলিশের সংবাদ বিজ্ঞপ্তির ভাষ্য অনুযায়ী, তাঁদের বিরুদ্ধে মূল অভিযোগ চলচ্চিত্রের দৃশ্যে পুলিশকে হেয় করা। তবে মামলা হয়েছে পর্নোগ্রাফি আইনে। পুলিশের বিজ্ঞপ্তিতে বলা হয়েছে, যে ভিডিও খণ্ডচিত্র ভাইরাল হয়েছে সেখানে দেখা যায়, ধর্ষণের শিকার একজন নারী থানায় এসে পুলিশের কাছে ধর্ষণের বিষয়ে অভিযোগকালে পুলিশ তাঁকে অত্যন্ত আপত্তিকর ইঙ্গিত ও অশ্লীল ভাষা ব্যবহার করে জিজ্ঞাসাবাদ করছে, যা সুস্থ বিনোদনের পরিপন্থী এবং জনসাধারণের মধ্যে পুলিশ সম্পর্কে নেতিবাচক ধারণা তৈরি করবে। এমন আপত্তিকর ও অশ্লীল সংলাপসংবলিত ভিডিও খণ্ডচিত্র তৈরি ও অভিনয়ের জন্য দুজনকে গ্রেপ্তার করা হয়েছে।অশ্লীল ভাষা ও আচরণ ব্যবহারের বিষয়ে পর্নোগ্রাফি আইনে স্পষ্ট বিধান আছে ঠিকই। কিন্তু তা থানায় ধর্ষণের অভিযোগ বর্ণনায় শালীন ভাষা ব্যবহারের বাধ্যবাধকতা তৈরি করে না। ধর্ষণের মতো অপরাধের ক্ষেত্রে অপরাধীরা যেসব ভাষা ব্যবহার করে, মামলার অভিযোগে তা উল্লেখ না করে কীভাবে অভিযোগ দায়ের করা সম্ভব? ফেনীর নুসরাত হত্যা মামলায় ধর্ষণের অভিযোগের বিষয়ে পুলিশের জিজ্ঞাসাবাদের যে ভিডিও সেখানকার থানার ওসি ফেসবুকে ছড়িয়ে দিয়েছিলেন, তাতে যে ভাষা ব্যবহার করা হয়েছিল, তা স্মরণ করিয়ে দিতে অনেকেই সেই পুরোনো ভিডিও খুঁজে বের করেছেন। বিজ্ঞপ্তিতে অবশ্য এ কথাও বলা হয়েছে যে পুলিশ বাহিনীর অনুমতি ছাড়া তারা পুলিশের পোশাক পরিধান করে পুলিশের চরিত্রে অশ্লীল সংলাপ ও নেতিবাচক অভিনয়ের কারণে তা বাহিনীর ভাবমূর্তি ক্ষুণ্ন করেছে।পুলিশ সম্পর্কে জনমনে নেতিবাচক ধারণা তৈরির অভিযোগকে পর্নোগ্রাফি আইনের ছাঁচে ফেলার সিদ্ধান্তটি যে পুলিশ বাহিনীর কোনো সদস্যের বিভ্রান্তির ফল, তা নয়। কেননা, পুলিশের প্রাতিষ্ঠানিক বিজ্ঞপ্তিতে অভিযোগের বর্ণনা দিয়ে তা প্রকাশ করা হয়েছে। সৃজনশিল্পী ও সংস্কৃতিকর্মীদের নীরবতা বা প্রতিবাদহীনতার সুযোগে সিনেমা-নাটকে পুলিশের পোশাক ব্যবহারে বাহিনীর অনুমতির নির্দেশনার বিষয়টি যে কোন ভয়াবহ পর্যায়ে নেমে গেছে, এই ঘটনা সম্ভবত তারই একটি জ্বলন্ত দৃষ্টান্ত।আমার সঙ্গে আলাপচারিতায় থাকা বিচারকের জিজ্ঞাসা: পর্নোগ্রাফি আইনে মামলা হয় কী করে? পর্নোগ্রাফি আইনে মামলা যেহেতু জামিন অযোগ্য, শুধু সে কারণেই কি এই আইনের অপব্যবহার? তাঁর কথায়, এমনিতেও বাংলাদেশে যেহেতু ফৌজদারি মামলায় দণ্ডিত হওয়ার হার মাত্র ১০ শতাংশ, তাই বোঝা যায় যে তদন্ত চলাকালে কয়েকটা দিন জেল খাটানোই হচ্ছে মামলার আসল উদ্দেশ্য। সত্য হোক, মিথ্যা হোক; একটা জামিন অযোগ্য ধারায় মামলা দেওয়াই হলো আসল উদ্দেশ্য।তাহলে আদালত রয়েছে কেন? এই প্রশ্ন করে তিনি বললেন, কী ভয়ানক একটা নজির স্থাপন হলো। কবিতার লাইন কী হবে, সিনেমার সংলাপ কী হবে, পেইন্টিংয়ের বিষয়বস্তু কী হবে, আমাদের ভাবনার বিষয়বস্তু কী হবে, বইমেলাতে কী ধরনের বই প্রকাশ হবে—এই সব ব্যাপারেই আমাদের রাষ্ট্রের কাছ থেকে পূর্বানুমতি নিতে হবে? পর্নোগ্রাফি নিয়ন্ত্রণ আইন ২০১২–এর ৯ নম্বর ধারায় অবশ্য স্পষ্ট বলা আছে ধর্মীয় উদ্দেশ্যে সংরক্ষিত কল্পমূর্তি বা স্বাভাবিক শিল্পকর্মের ক্ষেত্রে এই আইনের বিধানাবলি প্রযোজ্য হবে না। অনলাইন সিনেমাকে কি তাহলে আদালত স্বাভাবিক শিল্পকর্ম হিসেবে বিবেচনা করছেন না? এতটা গুরুতর একটি নির্বতনমূলক ব্যবস্থার পর সরকারদলীয় রাজনীতির প্রভাবাধীন চলচ্চিত্র পরিবার কিংবা বাংলাদেশের সংস্কৃতি অঙ্গনের যে ভাবলেশহীন প্রতিক্রিয়া, তাতে ধারণা করা যায়, আটক শিল্পীরা তাঁদের কাছে অচ্ছুত। তবে আদালত যে শিল্পীর স্বাধীনতার পক্ষে একটা নজির তৈরি করতে পারতেন, আমি আমার ওই বিচারক বন্ধুর সেই উপলব্ধির সঙ্গে সম্পূর্ণ একমত।তিনি তৃতীয় যে মামলার প্রসঙ্গ টেনেছিলেন, সেটি হলো মানব পাচারের মাধ্যমে অবৈধ সম্পদের অধিকারী হওয়া সাংসদ দম্পতি শহিদ-সেলিনার বিরুদ্ধে দুর্নীতি দমন কমিশনের মামলা। কুয়েতে বিচারাধীন সাংসদ কাজী শহিদ ইসলামের স্ত্রী সাংসদ সেলিনা ইসলাম ও মেয়ে ওয়াফা ইসলামকে অবৈধ সম্পদ এবং অর্থ পাচারের মামলায় আদালত জামিন দিয়েছেন। জামিনে থাকলে যাঁদের পক্ষে সত্যিই তদন্তকাজ প্রভাবিত করা সম্ভব, তাঁদের ক্ষেত্রে দুর্নীতি দমন কমিশন কি আদালতে যথাযথ ভূমিকা রাখতে পেরেছে? এই প্রশ্ন ঝট করে নাকচ করে দেওয়া সহজ নয়। এই কমিশনই গত ২৮ ডিসেম্বর তদন্তে ত্রাণ আত্মসাতের প্রমাণ পেয়েও সামাজিক মর্যাদার বিবেচনায় একটি মামলায় পাঁচজন সরকারি কর্মকর্তা ও একজন ইউপি চেয়ারম্যানকে অভিযোগ থেকে অব্যাহতি দিতে ঠাকুরগাঁওয়ের এক আদালতে চূড়ান্ত প্রতিবেদন দিয়েছে।বিচারকাজে ন্যায়বিচার আর অবিচারের মধ্যে পার্থক্য গড়ার প্রক্রিয়া নিয়ে এই বিচারকের যে জিজ্ঞাসা, তা খুবই গুরুত্বপূর্ণ। এতে অন্তত এটুকু বোঝা যায় যে আইনের ভেতরে অপপ্রয়োগের যেসব সম্ভাব্য সুযোগ থেকে যাচ্ছে, তা নিয়ে তাঁদের অনেকেই চিন্তিত। আইনের অপব্যবহার বন্ধ বা প্রতিকারে বিচারপ্রার্থীর শেষ ভরসা তো আদালত। সেই আদালত এসব আত্মজিজ্ঞাসার মাধ্যমে স্বাধীনভাবে বিচারিক বিবেচনা প্রয়োগে সচেষ্ট হবেন, সেটাই প্রত্যাশা।● কামাল আহমেদ সাংবাদিক",
   "Meta-Summary": "ঢাকার বাইরের জেলা সেশন আদালতে কর্মরত একজন বিচারক সাম্প্রতিক তিনটি মামলার বিষয়ে আমার কাছে কিছু প্রশ্ন করেছেন, যেগুলোর উত্তর আমিও খুঁজছি। মামলাগুলো বহুল আলোচিত না হলেও সংবাদমাধ্যমে কিছুটা হলেও তা জায়গা পেয়েছে। বেশির ভাগ বিতর্ক হয়েছে সামাজিক যোগাযোগমাধ্যম ফেসবুকে"
 },
 "doc_11042" : {
   "Description": " গত ১৮ নভেম্বর পররাষ্ট্রমন্ত্রী আব্দুল মোমেন ঢাকার এক সেমিনারে কানাডার টরন্টোর বেগমপাড়া সম্পর্কে জানালেন যে ওখানকার ২৮ জন বাড়িমালিকের অধিকাংশই সরকারি কর্মকর্তা, চারজন রাজনীতিবিদ এবং কয়েকজন গার্মেন্টস ফ্যাক্টরির মালিক ও ব্যবসায়ী। তাঁর বক্তব্যের পর স্বতঃপ্রণোদিত হয়ে হাইকোর্টের বিচারপতি নজরুল ইসলাম তালুকদার ও বিচারপতি আহমদ সোহেলের আদালত দুর্নীতি দমন কমিশন (দুদক) এবং আরও ছয়টি সরকারি সংস্থার ওপর রুল জারি করেন যে ১৭ ডিসেম্বর এহেন ‘মানি লন্ডারারদের’ তালিকা আদালতে পেশ করা হোক। বিচারপতিদ্বয় পুঁজি পাচারকারীদের ‘জাতির দুশমন’ হিসেবে অভিহিত করেন। দুদক ও চারটি সংস্থার পক্ষ থেকে ১৭ ডিসেম্বর আদালতে ১০০ জন পুঁজি পাচারকারীর নামের তালিকা এবং পাচারকৃত আড়াই হাজার কোটি টাকার একটি ফর্দ পেশ করা হয়। কিন্তু আদালত এই উপস্থাপনায় অবহেলা রয়েছে মন্তব্য করে আগামী ২৮ ফেব্রুয়ারি ২০২১ তারিখের মধ্যে কানাডা ও যুক্তরাষ্ট্রে পুঁজি পাচারকারী এবং দ্বৈত নাগরিকত্ব গ্রহণকারীদের পূর্ণাঙ্গ তালিকা পেশ করার নির্দেশ দেন। বলা বাহুল্য, ১৭ ডিসেম্বর ১০০ জনের যে তালিকা উপস্থাপিত হয়েছে, তাতে বাস্তবতার প্রতিফলন ছিল না। যুক্তরাষ্ট্রভিত্তিক গবেষণা সংস্থা গ্লোবাল ফিন্যান্সিয়াল ইনটিগ্রিটি (জিএফআই) বলেছে, গত এক দশকের বেশি সময় ধরে বাংলাদেশ থেকে প্রতিবছর গড়ে ৭ দশমিক ৫ বিলিয়ন ডলার ( প্রায় ৬৪ হাজার কোটি টাকা) পুঁজি বিভিন্ন দেশে পাচার হয়ে যাচ্ছে, অথচ দুদক তালিকা দিয়েছে মাত্র আড়াই হাজার কোটি টাকার! পুঁজি পাচারের প্রধান চারটি পদ্ধতিও জিএফআই চিহ্নিত করেছে: ১) আমদানি বাণিজ্যে ব্যাপক ওভার-ইনভয়েসিং, ২) রপ্তানি বাণিজ্যে আন্ডার-ইনভয়েসিং,৩) রপ্তানি আয় দেশে ফেরত না এনে বিদেশে রেখে পাচার এবং ৪) হুন্ডি প্রক্রিয়ায় ব্যাংকঋণ বিদেশে পাচার। বিশেষত, ১ কোটি ২০ লাখ প্রবাসী বাংলাদেশির দেশে রেমিট্যান্স প্রেরণে হুন্ডি পদ্ধতির ব্যাপক ব্যবহার সাম্প্রতিককালে হুন্ডি প্রক্রিয়ায় ব্যাংকঋণ পাচারকে নাটকীয় হারে বাড়িয়ে চলেছিল। দেশের বৃহৎ শিল্পপতি ও ব্যবসায়ীরা ব্যাংকঋণকে একচেটিয়া নিয়ন্ত্রণে নিয়ে ফেলায় করোনাভাইরাস মহামারি আঘাত করার পূর্বে এ কারণেই ব্যাংকঋণ পাচার মহাসংকটে পরিণত হয়েছিল। (২০২০ সালের মার্চ থেকে হুন্ডি পদ্ধতি ঝিমিয়ে পড়ায় বৈধপথে দেশে আসা রেমিট্যান্স প্রবাহে অভূতপূর্ব স্ফীতি পরিলক্ষিত হচ্ছে।) খেলাপি ঋণের সিংহভাগ যেহেতু বিদেশে পাচার হয়ে গেছে, তাই এসব খেলাপি ঋণ কখনো ব্যাংকগুলোতে ফেরত আনা যাবে না। যাঁরা ‘রাঘববোয়াল ঋণখেলাপিদের’ দমন করার দায়িত্বপ্রাপ্ত, তাঁরাই গোষ্ঠীপ্রীতির কারণে উল্টোপাল্টা নীতি নিয়ে খেলাপি ঋণ সমস্যাকে কার্পেটের তলায় লুকিয়ে ফেলছেন। এ জন্যই দেশের ব্যাংকগুলোর খেলাপি ঋণ প্রকৃতপক্ষে তিন লাখ কোটি টাকা ছাড়িয়ে গেলেও নানা কায়দাকানুনের মাধ্যমে বাংলাদেশ ব্যাংক ক্ল্যাসিফায়েড ঋণের সর্বশেষ প্রকাশিত পরিমাণকে ৯৫ হাজার কোটি টাকা দেখাচ্ছেন।সবার মনে রাখতে হবে, খেলাপি ঋণগ্রহীতাদের অধিকাংশই ‘ইচ্ছাকৃত ঋণখেলাপি’, তাঁদের ঋণ ফেরত দেওয়ার পথে ফিরিয়ে আনা যাবে না। এ ধরনের ঋণগ্রহীতারা ব্যাংকঋণের উল্লেখযোগ্য অর্থ বিদেশে পাচার করে দিচ্ছেন, বিদেশে তাঁরা ঘরবাড়ি-ব্যবসাপাতি কিনে অভিবাসন নিয়ে ফেলেছেন। তাঁদের স্ত্রী-পুত্র-কন্যারা বিদেশে বসবাস করছেন, তাঁরা নিজেরাও বিদেশে যাওয়া-দেশে আসা চালিয়ে যাওয়ার মাধ্যমে এ দেশে ব্যবসা-বাণিজ্য বা চাকরি বজায় রেখে পুঁজি পাচার করে যাচ্ছেন। ভবিষ্যতে খেলাপি ঋণ আদায়ের জন্য কিংবা দুর্নীতি দমনের জন্য সরকার সত্যি সত্যিই ব্যবস্থা নিলে তাঁরা দেশ ত্যাগ করবেন। পররাষ্ট্রমন্ত্রীর সাম্প্রতিক বক্তব্য ও হাইকোর্টের রুল বিলম্বে হলেও সমস্যাটিকে জনগণের মনোযোগের কেন্দ্রে নিয়ে এসেছে। দুদক যদি সত্যিকারভাবে পুঁজি পাচার মোকাবিলা করতে চায়, তাহলে পররাষ্ট্র মন্ত্রণালয়ের মাধ্যমে দেশের দূতাবাস বা হাইকমিশনকে পত্র দিয়ে পুঁজি পাচারকারীদের তথ্য সংগ্রহের যে প্রয়াস চালাচ্ছে, তা বদলাতে হবে। বাংলাদেশের কয়েক শ ‘রবার ব্যারন’ পুঁজি লুণ্ঠন ও পুঁজি পাচারের প্রধান হোতা হলেও হাজার হাজার দুর্নীতিবাজ সিভিল আমলা, প্রকৌশলী, সামরিক অফিসার, ব্যাংকার, রাজনীতিবিদ এবং ‘ব্যাংকঋণের সন্তান গার্মেন্টস মালিক ব্যবসায়ী-শিল্পপতি’ প্রধানত যুক্তরাষ্ট্র, কানাডা, যুক্তরাজ্য, ইউরোপের অন্যান্য দেশ, মধ্যপ্রাচ্য, অস্ট্রেলিয়া, মালয়েশিয়া, সিঙ্গাপুর ও ভারতে কয়েক লাখ কোটি টাকার সমপরিমাণ পুঁজি পাচার করে এসব দেশের দ্বৈত নাগরিকত্ব, গ্রিন কার্ড, পারমানেন্ট রেসিডেন্টশিপ বাগিয়েছে। টরন্টোর ‘বেগমপাড়া’ কিংবা মালয়েশিয়ার ‘সেকেন্ড হোম’ বাংলাদেশ থেকে বিদেশে পুঁজি পাচারের প্রতীকী গন্তব্য হিসেবে ইদানীং বহুল প্রচারিত হলেও ওপরে উল্লিখিত সব দেশেই ব্যাপকভাবে ঘাঁটি গেড়েছে এ দেশের ‘পুঁজি পাচারকারী সাহেবরা’। দুদকের নিজস্ব তদন্ত টিম অথবা গবেষণা টিম সরাসরি এসব দেশে পাঠিয়ে এই পুঁজি পাচারকারীদের ‘সুলুক সন্ধান’ খুব ব্যয়বহুল হবে কি?‘পুঁজি পাচারকারী সাহেবদের’ দেশের আদালতের কাঠগড়ায় দাঁড় করানোর সদিচ্ছা বা সামর্থ্য সরকারের আছে কি না অথবা পাচারকৃত পুঁজি দেশে আদৌ ফেরত আনা যাবে কি না, সেটা প্রশ্নবিদ্ধ হলেও যথাযথ অগ্রাধিকারসহকারে এদের নাম-ঠিকানা সংগ্রহ করে সরকারিভাবে প্রকাশ করলে নিচের পদক্ষেপগুলো গ্রহণের সুযোগ সৃষ্টি হবে:১. যেসব চাকরিরত সিভিল আমলা, প্রকৌশলী, সামরিক অফিসার এবং অন্যান্য ধরনের সরকারি কর্মকর্তার নাম তালিকায় অন্তর্ভুক্ত হবে, অবিলম্বে তাঁদের সাময়িক বরখাস্ত করে তাঁদের বিরুদ্ধে দুর্নীতির মামলা দায়ের করা যাবে এবং অভিযোগ প্রমাণিত হলে তাঁদের চাকরিচ্যুতি, জেল-জরিমানা এবং সম্পত্তি ক্রোকের মতো দৃষ্টান্তমূলক শাস্তি প্রদান করা যাবে।২. যেসব ব্যাংকঋণ গ্রহীতার নাম তালিকায় থাকবে, তাঁদের অবিলম্বে সব ব্যাংকের কালো তালিকায় অন্তর্ভুক্ত করে ব্যাংকঋণ থেকে স্থায়ীভাবে অযোগ্য ঘোষণা করতে হবে। তাঁরা ঋণখেলাপি হলে তাঁদের ঋণ পুনঃ তফসিলীকরণের সুযোগ রদ করতে হবে। তাঁদের বিরুদ্ধে অর্থঋণ আদালত কিংবা উচ্চতর আদালতে ঋণখেলাপের মামলা চলমান থাকলে একটি ‘ঋণখেলাপি বিচার ট্রাইব্যুনাল’ প্রতিষ্ঠার মাধ্যমে ওই মামলার দ্রুত নিষ্পত্তির মাধ্যমে তাঁদের দৃষ্টান্তমূলক শাস্তিবিধান করতে হবে।৩. ‘রাইট-অফ’ করা খেলাপি ঋণগ্রহীতাদের নাম ঋণ পাচারকারীর তালিকায় থাকলে উক্ত ট্রাইব্যুনালের মাধ্যমে অবিলম্বে তাঁদের সম্পত্তি বাজেয়াপ্ত করতে হবে।৪. ব্যাংকমালিকের বা ব্যাংকের পরিচালকের নাম তালিকায় থাকলে তাঁদের ওই মালিকানা বা পরিচালনা বোর্ড থেকে অবিলম্বে অপসারণ করে ট্রাইব্যুনালের বিচারে সোপর্দ করা যাবে।৫. যেসব রাজনীতিবিদের নাম পুঁজি পাচারকারীর তালিকায় থাকবে, তাঁদের মন্ত্রিসভা এবং দলীয় নেতৃত্ব থেকে অপসারণ করা যাবে। সংসদ সদস্যদের নাম তালিকায় থাকলে, তাঁদের সদস্যপদ স্থগিত করে তাঁদের বিরুদ্ধে মামলা দায়ের করতে হবে। তালিকায় নাম থাকলে অবসরে যাওয়া সরকারি কর্মকর্তাদের বিরুদ্ধে দুদক মামলা দায়ের করতে পারবে।মইনুল ইসলাম অর্থনীতিবিদ ও চট্টগ্রাম বিশ্ববিদ্যালয়ের অবসরপ্রাপ্ত অধ্যাপক।",
   "Meta-Summary": "খেলাপি ঋণগ্রহীতাদের অধিকাংশই ‘ইচ্ছাকৃত ঋণখেলাপি’, তাঁদের ঋণ ফেরত দেওয়ার পথে ফিরিয়ে আনা যাবে না। এ ধরনের ঋণগ্রহীতারা ব্যাংকঋণের উল্লেখযোগ্য অর্থ বিদেশে পাচার করে দিচ্ছেন, বিদেশে তাঁরা ঘরবাড়ি-ব্যবসাপাতি কিনে অভিবাসন নিয়ে ফেলেছেন।"
 },
 "doc_11043" : {
   "Description": "মঙ্গলবার সকালে প্রথম আলো খুলেই দেখতে পেলাম ঢাকা বিশ্ববিদ্যালয় প্রশাসন এক মহাপরিকল্পনা নিয়ে কাজ করছে, আর তার অংশ হিসেবে টিএসসিকে ভেঙে নতুন করে গড়া হবে। বিশ্ববিদ্যালয়ে ছাত্র–শিক্ষকের সংখ্যা বৃদ্ধির পরিপ্রেক্ষিতে টিএসসির অবকাঠামো বাড়ানোর প্রয়োজনে তাঁরা এ কাজ করবেন। সত্তরের দশকের দ্বিতীয়ার্ধে আমরা যখন ঢাকা বিশ্ববিদ্যালয়ে পড়ি, আমাদের সবচেয়ে প্রিয় জায়গার একটি ছিল টিএসসি কমপ্লেক্স। ক্যাফেটেরিয়ায় দুপুরের খাবার, অডিটরিয়ামে বিভিন্ন অনুষ্ঠান দেখা, শীতের সময় মাঠে বসে আড্ডা, এসব ছিল দৈনন্দিন জীবনের অবিচ্ছেদ্য অংশ। বছরে দু–একবার যা এখনো যাওয়া পড়ে ঢাকা বিশ্ববিদ্যালয়ে, তা–ও সেই টিএসসিতেই, সাধারণত কোনো ধরনের পুনর্মিলনীতে। সেই টিএসসি অন্য কিছু হয়ে যাবে? মনটা বিষণ্ণতায় ছেয়ে গেল।আমাদের সময় ঢাকা বিশ্ববিদ্যালয়ের ছাত্রসংখ্যা ছিল ১৫ থেকে ১৬ হাজার, ৩০টির মতো বিভাগ ছিল। এখন ৮০টি বিভাগ, ছাত্রসংখ্যা অন্তত ৩৫ হাজার। এ সংখ্যা বৃদ্ধি মোটামুটি দেশের জনসংখ্যা বৃদ্ধির হারের সঙ্গে তুলনীয়। বিশ্ববিদ্যালয়ের জায়গা বাড়েনি। অবকাঠামোর অবস্থা আরও করুণ। এক সিটে দুজন ঘুমানোর ‘ডাবলিং’ প্রথা চালু ছিল তখনো। আমাদের আশা ছিল পরবর্তী প্রজন্ম এ অবস্থা থেকে মুক্তি পাবে। সে আশা পূরণ হয়নি, বরং আরও করুণ হয়েছে পরিস্থিতি। এস এম হলের কমন রুমে এবং বারান্দার মেঝেতে বিছানা পেতে ছাত্ররা ঘুমায়। সিট পেতে হলে সরকারি দলের মিছিলে যেতে হয়, এমনও শুনতে পাই। অবকাঠামো বাড়ানোর প্রয়োজন তাই অনস্বীকার্য।আমাদের সংস্কৃতিতে ইতিহাসসচেতনতার স্থান কম। ঐতিহ্যের প্রতি প্রবল অবজ্ঞা প্রদর্শনেও আমাদের কোনো বিকার নেই। ঢাকা–রাজশাহী মহাসড়কের পাশে বিড়ালদহ মাজারের চমৎকার নির্মাণশৈলীর প্রাচীন ঘরটিকে অবলীলায় চৌকো কুৎসিত এক দালান দিয়ে ঢেকে দিতে তাই বাধে না আমাদের। আশির দশকেও অনেক প্রাচীন সুদর্শন ভবন ছিল পুরান ঢাকায়। ‘উন্নয়নের’ ধাক্কায় তার প্রায় সবই উধাও হয়ে গেছে। পৃথিবীর বড় বড় সব বিশ্ববিদ্যালয় তাদের সুযোগ–সুবিধা বাড়িয়েছে, কিন্তু কেউই তাদের ঐতিহ্যবাহী স্থাপনাগুলোকে ধ্বংস করে তা করেনি (সুযোগ–সুবিধা বৃদ্ধি তারা প্রধানত করেছে গবেষণার ক্ষেত্রে)। কার্জন হল এলাকা, এস এম হল, টিএসসি হচ্ছে ঢাকা বিশ্ববিদ্যালয়ের ঐতিহ্য। টিএসসি হয়তো পুরোনো নয় অত, কিন্তু ষাটের দশকে মার্কিন অর্থায়নে তৈরি এ অনবদ্য স্থাপনা বিশ্ববিদ্যালয়ের মুখচ্ছবির অনিবার্য অংশ। আমি ভেবে পাই না কিছু শিক্ষিত মানুষ কী করে এই প্রিয় মুখটিকে কাটাছেঁড়া করার সিদ্ধান্ত নিতে পারেন। আমার ভয় করছে এই ভেবে যে এর পর না এই পরিকল্পকদের দৃষ্টি পড়ে এস এম হলের ওপর! এত বড় জায়গা নিয়ে মাত্র দোতলা ভবন, এত কম ছাত্রের থাকার ব্যবস্থা, আবার মাঝে বিশাল বাগান। সব ভেঙেচুরে বহুতল দালান বানালেই তো অনেক গুণ বেশি বিছানা ফেলা যায়!আমরা যখন ছাত্র, শুনেছিলাম একসময় নাকি ঢাকা বিশ্ববিদ্যালয়কে প্রাচ্যের অক্সফোর্ড বলা হতো। আমার মনে হয় না বাইরের কেউ এ কথা বলত। আর এ তুলনায়, আমার বিশ্বাস, বাস্তবের চেয়ে আমাদের অত্যুক্তি করার প্রবণতাই প্রতিফলিত হয়েছে বেশি। তারপরও আঞ্চলিকভাবে ঢাকা বিশ্ববিদ্যালয় একটি মানসম্পন্ন প্রতিষ্ঠান হিসেবেই পরিচিত ছিল। সেই ঢাকা বিশ্ববিদ্যালয়কে আজ বিশ্ব দূরে থাক, এশিয়ার সেরা বিশ্ববিদ্যালয়ের দীর্ঘ তালিকার তলানিতে খুঁজতে হয়। শিক্ষার সর্বস্তরে আমরা গুণগত মানের চিন্তা বাদ দিয়ে পরিমাণ নিয়ে আত্মতুষ্টিতে মগ্ন। বিশ্ববিদ্যালয়ের প্রথম কাজ জ্ঞান সৃষ্টি। নোবেল পুরস্কার বাদ দিলাম, কতটা জ্ঞান সৃষ্টি করছে, কয়টি কার্যকর পেটেন্ট বেরিয়েছে দেশের এই সেরা বিশ্ববিদ্যালয় থেকে, এই আত্মজিজ্ঞাসার সময় পেরিয়ে যাচ্ছে। একটা কথা বলতে খারাপ শোনায়, সবাইকে ঢাকা বিশ্ববিদ্যালয়ে পড়তে হবে এমন তো কথা নেই। সবাই তো অক্সফোর্ডে, কেমব্রিজে পড়ার সুযোগ পায় না। দেশে অন্তত একটি বিশ্ববিদ্যালয় থাকুক না, যেখানে শুধু সীমিতসংখ্যক উচ্চ মেধাসম্পন্নরাই পড়তে পারবে। অনেক নতুন বিশ্ববিদ্যালয় প্রতিষ্ঠা করেছে সরকার, বাকিরা পড়ুক না সেখানেই। আর পিয়ন বা কেরানি হওয়ার জন্য তো এমএ পাস করার কোনো প্রয়োজন নেই।বিশ্ববিদ্যালয়ে ঢোকার আগে আমি রাজশাহী ক্যাডেট কলেজের ছাত্র ছিলাম। প্রত্যন্ত গ্রামের ভেতর পদ্মাপারে ১২০ একর জায়গাজুড়ে চমৎকার দৃষ্টিনন্দন ক্যাম্পাস। মোট ছাত্র মাত্র ৩০০ জন, বছরে উচ্চমাধ্যমিক পাস করে বের হয় ৫০ জন। বিশাল ব্যয়ের এই প্রতিষ্ঠানকে ‘কস্ট ইফেক্টিভ’ করার জন্য অবকাঠামো খাতে ন্যূনতম বিনিয়োগে ধারণক্ষমতা দ্বিগুণ করার একটা প্রস্তাবনা তৈরি করেছিলাম প্রকৌশলী বন্ধুদের সঙ্গে কথা বলে। এ নিয়ে লিখেও ছিলাম ডেইলি স্টার–এ দশ–বারো বছর আগে। সম্প্রতি এরূপ একটি সিদ্ধান্ত সংশ্লিষ্ট কর্তৃপক্ষ নিয়েছে। তবে সেখানেও টিএসসির মতো মহাপরিকল্পনা। সব ভেঙেচুরে অনেকগুলো বহুতল ভবন নির্মাণ করা হবে। আমাদের পরিকল্পনাকারীরা স্বল্প ব্যয়ের কোনো প্রকল্প পছন্দ করেন না।ঢাকা বিশ্ববিদ্যালয়ের মহাপরিকল্পনা যাঁরা প্রণয়ন করছেন, তাঁদের মানসিকতাও অন্য রকম হবে, তা আশা করছি না। প্রকল্প নিঃসন্দেহে বিশাল ব্যয়ের হবে। তা হোক। ছাত্র–শিক্ষকদের আবাসিক সুবিধা বাড়ান, প্রয়োজনে তা মূল ক্যাম্পাসের বাইরে জায়গা নিয়ে করুন। ব্যাপক সংস্কারকাজ করুন, যাতে শৌচাগারগুলোতে ঢুকলে নাকে রুমালচাপা দিতে না হয়। ফারসি ইনস্টিটিউটের মতো অপ্রয়োজনীয় কাজে জায়গা বরাদ্দ বন্ধ করুন। আর সীমিত এই ক্যাম্পাস নিয়ে ছাত্রসংখ্যা বাড়ানোর ক্ষতিকর তৎপরতার ইতি টানুন। একান্তই যদি ভাঙচুর করতে হয়, তা করুন সাধারণ ভবনগুলো নিয়ে, যেগুলোর তেমন কোনো শৈল্পিক বা স্থাপত্যবৈশিষ্ট্য নেই।শুধু ভেঙে গড়ার এই মহাযজ্ঞ থেকে রেহাই দিন আমাদের প্রিয় টিএসসিকে। প্লিজ।● মো. তৌহিদ হোসেন সাবেক পররাষ্ট্রসচিব",
   "Meta-Summary": "মঙ্গলবার সকালে প্রথম আলো খুলেই দেখতে পেলাম ঢাকা বিশ্ববিদ্যালয় প্রশাসন এক মহাপরিকল্পনা নিয়ে কাজ করছে, আর তার অংশ হিসেবে টিএসসিকে ভেঙে নতুন করে গড়া হবে। বিশ্ববিদ্যালয়ে ছাত্র–শিক্ষকের সংখ্যা বৃদ্ধির পরিপ্রেক্ষিতে টিএসসির অবকাঠামো বাড়ানোর প্রয়োজনে তাঁরা এ কাজ করবেন"
 },
 "doc_11044" : {
   "Description": " সম্ভবত এই প্রথম কোনো ভোটের ফল প্রকাশের সঙ্গে সঙ্গে দুই যুযুধান শিবিরই নিজেদের জয়ী ঘোষণা করল। প্রায় এক মাস ধরে চলা জম্মু-কাশ্মীরের জেলা উন্নয়ন পর্ষদের (ডিডিসি) ভোটের ফল বেরোনোর সঙ্গে সঙ্গে বিজেপি এবং পিপলস অ্যালায়েন্স ফর গুপকর ডিক্লারেশন (পিএজিডি) দাবি জানাল, জিত তাদের। জনমত তাদেরই দিকে। এমন ঘটনা অতীতে কখনো ঘটেনি। প্রায় দেড় বছর আগে, ২০১৯ সালের ৫ আগস্ট জম্মু-কাশ্মীর দ্বিখণ্ডিত হয়। গঠিত হয় দুই কেন্দ্র শাসিত অঞ্চল। একটি জম্মু-কাশ্মীর, অন্যটি লাদাখ। একই সঙ্গে বাতিল করে দেওয়া হয় সংবিধানের ৩৭০ অনুচ্ছেদ, যা ওই অখণ্ড রাজ্যকে বিশেষ মর্যাদা দিয়েছিল। সেদিন থেকেই শুরু ব্যাপক ধরপাকড়। বড়, মেজো ও সেজো মাপের কয়েকশ নেতাকে গৃহবন্দী করা হয়। জারি হয় জনজীবন স্তব্ধ করে দেওয়ার মতো সব ধরনের নিষেধাজ্ঞা। প্রায় দেড় বছরের মাথায় সিদ্ধান্ত নেওয়া হলো জেলা উন্নয়ন পর্ষদের ভোট গ্রহণের। উদ্দেশ্য দ্বিমুখী। গণতান্ত্রিক পরিমণ্ডল সৃষ্টি ও তৃণমূল স্তরের উন্নয়ন প্রকল্প চালু করা। প্রায় চার সপ্তাহ ধরে আট দফায় অনুষ্ঠিত সেই ভোটের ফলে দেখা গেল, জম্মু বিভাগে বিজেপি তার আধিপত্য কিছুটা খুইয়েও অনেকটা বজায় রাখতে পেরেছে, কাশ্মীর উপত্যকার দখল নিয়েছে পিএজিডি জোট। এই প্রথম উপত্যকায় বিজেপি তার পদচিহ্ন রাখল ৩টি আসন জিতে, যার একটি শ্রীনগরে, জয় যদিও মাত্র ১৪ ভোটে। শোচনীয় ফল বিজেপির উদ্যোগে গঠিত জম্মু-কাশ্মীর আপনি পার্টির। পিডিপি, কংগ্রেস ও ন্যাশনাল কনফারেন্সের বিক্ষুব্ধদের সংগঠিত করে দলটি গড়া। মাত্র ১২টি আসন তারা জিতেছে। এদের নিয়ে অনেক আশার জাল বুনেছিল বিজেপি। এদের দিয়েই তারা কাশ্মীরকে তিন পরিবারের কবল থেকে মুক্ত করতে চেয়েছিল। জম্মু-কাশ্মীরের মোট জেলা ২০ টি। জম্মুতে ১০ টি, কাশ্মীর উপত্যকাতেও ১০। প্রতিটি জেলায় ডিডিসির আসন রয়েছে ১৪টি করে। অঙ্কের সহজ হিসেবে তাই জম্মু ও কাশ্মীর দুই ডিভিশনের আসন ১৪০টি করে মোট ২৮০ টি। ভোটের ফল অনুযায়ী পিএজিডি পেয়েছে ১১০টি আসন, বিজেপি ৭৫, কংগ্রেস ২৬, আপনি পার্টি ১২, প্যান্থার্স পার্টি ২ ও বিএসপি ১ টি। জিতেছেন ৪৯ জন স্বতন্ত্র প্রার্থীও, যাঁদের অধিকাংশ জোটের ‘প্রক্সি’ও বিক্ষুব্ধ। বোর্ড গঠনের আগে-পরে তাঁদের অনেকের জোটে যোগদানের সম্ভাবনা প্রবল।বিজেপির কাছে এই ফল হতাশজনক। কিন্তু প্রকাশ্যে সেই হতাশা দেখানোর কোনো উপায় তাদের নেই। দলীয় নেতৃত্ব তাই সাফল্যের সাতকাহন রচনা করেছে। সেই উপাখ্যানে একক গরিষ্ঠ দল (৭৫) হওয়ার গরিমা রয়েছে, যদিও তারা সবার চেয়ে বেশি প্রার্থী (২৩০) দাঁড় করিয়েছিল। এই প্রথম উপত্যকায় পদ্মফুল ফোটানোর কৃতিত্বও জাহির হচ্ছে, যদিও প্রাপ্ত ভোটের হার যে মাত্র ৩ শতাংশ তা অনুচ্চারিত। প্রবল ঢক্কানিনাদ চাপা দিচ্ছে জম্মু ডিভিশনে পিএজিডির অভাবিত সাফল্যও। কংগ্রেসের সমর্থনে জম্মুর তিন জেলার বোর্ডও জোট দখল করতে পারে। জম্মু ও কাশ্মীরের মোট ২০ জেলার মধ্যে বিজেপি জিতেছে মাত্র ৬ টি। প্রতিটিই জম্মু বিভাগে। তুলনায় উপত্যকায় জোট এককভাবে ৯। কিন্তু তাতে কী? নির্বাচনী তদারকির দায়িত্বপ্রাপ্ত কেন্দ্রীয় মন্ত্রী অনুরাগ ঠাকুর, যিনি এক বছর আগে শাহিনবাগের ‘গদ্দারদের’ গুলি মারার নিদান দিয়েছিলেন, তিনি বলেছেন, এই ফল বোঝাল, জম্মু-কাশ্মীরের জনতা প্রধানমন্ত্রীর জনমুখী শাসনকেই সমর্থন করছেন। উপত্যকায় তাই পদ্ম বিকশিত। বিজেপির জম্মুর নেতা ও কেন্দ্রীয় মন্ত্রী জিতেন্দ্র সিং বলেছেন, প্রমাণ হলো কাশ্মীরি জনতা প্রধানমন্ত্রীকে ভরসা করে। তারা উন্নয়নের পক্ষে। কেন্দ্রীয় মন্ত্রী রবিশঙ্কর প্রসাদের দাবি, কাশ্মীরিরা সন্ত্রাসবাদী, বিচ্ছিন্নতাবাদী ও চরমপন্থীদের সপাটে চড় কষিয়েছে।দেড় বছর আগে প্রধানমন্ত্রীর সদম্ভ ঘোষণা ছিল, কাশ্মীরকে তিন পরিবারের মুঠো থেকে আজাদি দেবেন। কোন কোন পরিবার? ‘আবদুল্লা’, ‘নেহরু-গান্ধী’ ও ‘মুফতি’। শেখ-ফারুক-ওমর আবদুল্লার তিন প্রজন্মের ‘এনসি’, গান্ধীদের ‘কংগ্রেস’ ও মুফতি মহম্মদ-মেহবুবার ‘পিডিপি’র কবজা থেকে কাশ্মীরের রাজনীতি মুক্ত করে শাসনভার জনতার হাতে তুলে দেবেন। কারা সেই জনতা? বিজেপি সেটাও ঠিক করে দিল। দলছুটদের আশকারা দিয়ে গড়ে তোলা ‘আপনি পার্টি’ এবং তারা নিজে। শাসকের চাহিদা ছিল ২০১৯ সালে ৫ আগস্ট গৃহীত সরকারি সিদ্ধান্তে জনতার রায়ের সিলমোহর আদায়, যাতে দেশ ও দুনিয়াকে দেখানো যায় ৩৭০ অনুচ্ছেদ বাতিলের সিদ্ধান্ত ছিল ঠিক এবং জনতা তা অনুমোদন করছে। সে জন্য প্রয়োজন ছিল দুই ডিভিশনেই যথাসম্ভব জেলা দখল। দুর্ভাগ্য, বিজেপির সেই লক্ষ্য হাসিল হলো না। কিন্তু হার মানা তো চলে না। তাই সাফল্যের এত ঢক্কা নিনাদ।সেই নিনাদে চাপা দিতে চাইছে তাদের ব্যর্থতা। ভোটের সিদ্ধান্ত সরকার নিয়েছিল গোয়েন্দা রিপোর্টের ভিত্তিতে, যাতে বলা হয়েছিল উপত্যকার সব দল ভোট বয়কট করবে। সেটা হলে কুড়ি জেলার নিয়ন্ত্রণই কেন্দ্রের হাতে চলে আসত। ফারুক আবদুল্লা (এনসি), মেহবুবা মুফতি (পিডিপি), সাজ্জাদ লোন (পিপলস কনফারেন্স), ইউসুফ তারিগামি (সিপিএম) ও গুলাম আহমেদ মীর (কংগ্রেস) বিজেপির সেই বাড়া ভাতে ছাই ফেলেন। ২০১৯ সালের ৪ আগস্ট শ্রীনগরের গুপকর রোডে ফারুক আবদুল্লার বাড়িতে যে বৈঠকে সপ্ত দলীয় নেতারা রাজ্যের বিশেষ মর্যাদা রক্ষার শপথ নিয়ে ‘গুপকর ঘোষণাপত্রে’ সই করেছিলেন, তাঁরাই জোটবদ্ধ হয়ে ভোটে লড়ার সিদ্ধান্ত নেন। ধাক্কা সামলাতে হতচকিত বিজেপি চেষ্টার ত্রুটি রাখেনি। জোট নেতৃত্বের অভিযোগ, নিরাপত্তার দোহাই দিয়ে তাঁদের প্রার্থীদের শিবিরে আটক রাখা হয়েছে। ইচ্ছামতো প্রচারে অনুমতি দেওয়া হয়নি। নানা আইনে প্রার্থীদের পর্যন্ত বন্দী করা হয়েছে। পুলিশ ও প্রশাসনকে যথেচ্ছ ব্যবহার করা হয়েছে শাসক দলের স্বার্থে। বহু পুরোনো দুর্নীতির অভিযোগ নতুন করে টেনে নেতাদের হেয় করা হয়েছে। দখল করা হচ্ছে সম্পত্তি। ভোটের পর তাঁদের নতুন আশঙ্কা বিজেপির ‘সাম-দাম-দণ্ড-ভেদ’এর কৌশল ঘিরে।দীর্ঘ বিরতির পর কাশ্মীরে গণতন্ত্রের প্রত্যাবর্তন অবশ্যই স্বস্তিদায়ক। সর্বদলীয় অংশগ্রহণ ভারতীয় সংবিধানের প্রতি আনুগত্যেরও প্রমাণ। পিএজিডি এই নির্বাচনকে রাজ্যের বিশেষ মর্যাদা হরণের সিদ্ধান্তের বিরুদ্ধে গণভোট বলে অভিহিত করেছে। প্রচারে এটিই ছিল তাদের একমাত্র বিষয়। ফল প্রকাশের পর সে কথা মনে করিয়ে দিয়ে ওমর আবদুল্লা বলেছেন, সরকার এবার ভুল শুধরে নিক।কেন্দ্রীয় স্বরাষ্ট্রমন্ত্রী অমিত শাহের জবানিতে যারা ‘গুপকর গ্যাং’, বিজেপির অহর্নিশ প্রচারে যারা ‘পাকিস্তান ও চীনের দালাল’, যারা ‘রাষ্ট্রবিরোধী ও বিচ্ছিন্নতাবাদী’, জম্মু-কাশ্মীরের জনতা অধিকাংশ জেলার ভার তাদের হাতেই ছেড়ে দিল। স্পষ্টত, গণতন্ত্রের প্রত্যাবর্তনের পাশাপাশি কাশ্মীরে রাজনৈতিক সংগ্রামের নতুন এক অধ্যায় শুরু হতে চলেছে।সৌম্য বন্দ্যোপধ্যায় প্রথম আলোর নয়াদিল্লি প্রতিনিধি",
   "Meta-Summary": "প্রায় চার সপ্তাহ ধরে আট দফায় অনুষ্ঠিত সেই ভোটের ফলে দেখা গেল, জম্মু বিভাগে বিজেপি তার আধিপত্য কিছুটা খুইয়েও অনেকটা বজায় রাখতে পেরেছে, কাশ্মীর উপত্যকার দখল নিয়েছে পিএজিডি জোট। এই প্রথম উপত্যকায় বিজেপি তার পদচিহ্ন রাখল ৩টি আসন জিতে, যার একটি শ্রীনগরে, জয় যদিও মাত্র ১৪ ভোটে "
 },
 "doc_11045" : {
   "Description": "ঝড়ঝঞ্ঝা, জলোচ্ছ্বাস, ভূমিকম্প ইত্যাদি প্রাকৃতিক দুর্যোগ, কিংবা যুদ্ধবিগ্রহ, বিদ্রোহ–বিপ্লব ইত্যাদি মানুষিক তাণ্ডব এসে ঘরবাড়ি, দালানকোঠা, হাটবাজার, মসজিদ–মন্দির ইত্যাদি ভেঙেচুরে তছনছ করে দিয়ে গেলে মানুষ বিপদগ্রস্ত হয়, কিন্তু পর্যুদস্ত হয় না। বরং অস্তিত্ব রক্ষার তাগিদ তাকে নতুন করে নির্মাণের স্বপ্ন দেখায়। তাই ‘নির্মাণ’ ইতিবাচক, খুবই উদ্দীপনাময় একটি শব্দ।রাষ্ট্র নির্মাণ, সমাজ নির্মাণ, জাতির ভবিষ্যৎ নির্মাণ—এ রকম আরও অনেক শব্দবন্ধ আছে; সেগুলোর সবই ইতিবাচক ও উদ্দীপনাময়। ‘নির্মাণ’ কথাটা শুনলেই যেন জোশ চলে আসে। মুক্তিযুদ্ধের পরপর এই জোশটা সম্ভবত তুঙ্গস্পর্শী ছিল। অন্তত সে রকমই কথা ছিল: স্বাধীন–সার্বভৌম বাংলাদেশে আমরা একটা সত্যিকারের গণতান্ত্রিক রাষ্ট্র ও সমাজ ‘নির্মাণ’ করব।অবশ্য এই কালে ‘নির্মাণ’ শব্দটা উচ্চারিত হলে রাষ্ট্র নির্মাণ, সমাজ নির্মাণ—এই সব মহৎ ব্যাপার আর মনে আসে না। সেতু নির্মাণ, সড়ক নির্মাণ, ভবন নির্মাণ—এই রকম অজস্র অবকাঠামো নির্মাণের ভিড়ে রাষ্ট্র ও সমাজ নির্মাণের স্বপ্ন চাপা পড়ে গেছে। অবশ্য নানা ধরনের ভৌত অবকাঠামো নির্মাণও দরকারি কাজ। এই সব ছাড়া আধুনিক রাষ্ট্র ও সমাজ চলে না। কিন্তু আমরা শুধু যে সেই কারণে নানা ধরনের ‘নির্মাণ’ ভালোবাসি, তা নয়। কোথায় কী নির্মাণ করলে দেশ–জাতির কত উপকার হবে, এটা চিন্তা করার মানুষ খুব একটা আছে বলে ভরসা হয় না, যা নির্মাণ করার জন্য জনগণের বিপুল পরিমাণ অর্থ খরচ করা হয়, তার আদৌ কোনো প্রয়োজন আছে কি না, তা–ও ভেবে দেখার মানুষ বিরল (যাঁরা এসব ব্যাপারে প্রস্তাব তোলেন এবং সিদ্ধান্ত গ্রহণ করেন তাঁদের মধ্যে)।২০ ডিসেম্বর প্রথম আলোর প্রথম পাতায় চার কলামজুড়ে প্রকাশিত একটি ছবিতে দেখা যাচ্ছে, সুনামগঞ্জের ছাতক উপজেলার ভাদগাঁওয়ে চেলার খাল নামের এক অপরিসর খালের ওপরে নির্মিত হয়েছে ঝকঝকে নতুন একটি সেতু। সেতুটি পার হলেই সড়ক ফুরিয়ে গেছে: সামনে দেখা যাচ্ছে বিস্তীর্ণ মাঠ। কেন, কার কী প্রয়োজনে নির্মাণ করা হয়েছে এই সেতু? এ রকম অর্থহীন, গন্তব্যহীন, অপ্রয়োজনীয় সেতু কি বাংলাদেশজুড়ে এই একটাই নির্মিত হয়েছে?জি না। সারা দেশে এ রকম সেতুর সংখ্যা হাজার হাজার এবং এগুলোর নির্মাণ চলে আসছে বহু বছর ধরে। ২০০৮ সালে প্রথম আলোর প্রতিনিধিরা সারা দেশে এই সব সেতুর খোঁজখবর নেওয়ার চেষ্টা করেছিলেন। তার ভিত্তিতে চার পৃষ্ঠাজুড়ে ছাপা হয়েছিল বিশেষ ক্রোড়পত্র। স্থানীয় সরকার প্রকৌশল বিভাগের (এলজিইডি) কাছে তথ্য পাওয়া গিয়েছিল, দেশের ৬২টি জেলায় নির্মাণ করা হয়েছে ২ হাজার ৭২৮টি সেতু, যেগুলোর কোনো ব্যবহার নেই। অর্থাৎ ওই সব সেতু পার হয়ে কোথাও যাওয়ার নেই।সেতু নির্মাণ করা হয় সড়কে, সড়ক দিয়ে সেতুতে উঠতে হয়, সেতু থেকে নেমে সেই সড়ক দিয়েই গন্তব্যের দিকে যেতে হয়। কিন্তু ওই প্রায় পৌনে তিন হাজার সেতুর কোনো পাশে কোনো সড়ক ছিল না। সড়ক নেই, খাল–নদী নেই, স্রেফ মাঠের মাঝখানে দাঁড়িয়ে আছে পাকা সেতু—এমন দৃশ্যে ছেয়ে গেছে বাংলাদেশ। প্রতিবছর জনগণের করের টাকা ব্যয় করে সারা দেশে এ রকম শত শত সেতু–কালভার্ট নির্মাণ করা হয় কী উদ্দেশ্যে?শুধু সেতু–কালভার্ট নয়, আরও অজস্র রকমের স্থাপনা–অবকাঠামো নির্মাণের আসক্তি পেয়ে বসেছে আমাদের। ইউএনডিপির বৈশ্বিক মানব উন্নয়ন প্রতিবেদনের বরাত দিয়ে সম্প্রতি প্রথম আলোর এক প্রতিবেদনে উল্লেখ করা হয়েছে, বাংলাদেশে মাথাপিছু হাসপাতাল শয্যার সংখ্যা ভারত ও পাকিস্তানের চেয়ে বেশি। ওই দুটি দেশেই প্রতি ১০ হাজার মানুষের জন্য হাসপাতালের শয্যা আছে ৬টি করে, আর আমাদের দেশে আছে ১০টি।কিন্তু মানুষের অনুপাতে চিকিৎসকের সংখ্যার দিক থেকে আমরা ভারত ও পাকিস্তানের চেয়ে অনেক পিছিয়ে আছি। পাকিস্তানে প্রতি ১০ হাজার মানুষের জন্য চিকিৎসক আছেন ৯ দশমিক ৮ জন, ভারতে ৮ দশমিক ৬ জন, কিন্তু বাংলাদেশে প্রতি ১০ হাজার মানুষের জন্য চিকিৎসক আছেন মাত্র ৫ দশমিক ৮ জন। হাসপাতালের সংখ্যা বেশি, সেই তুলনায় চিকিৎসকের সংখ্যা কম—এই অবস্থার মাজেজা কী? এর মাজেজা হলো, হাসপাতালের ভবন নির্মাণের প্রতি আমাদের যত আগ্রহ, চিকিৎসক নিয়োগ দেওয়ার বেলায় ততটা নেই। কারণ, নির্মাণকাজে টাকাপয়সার নয়ছয় করা যায়, নিজের সম্পদ বাড়ানো যায়, চিকিৎসক নিয়োগের বেলায় সে সুযোগ নেই।ঐতিহ্যবাহী প্রত্নতাত্ত্বিক স্থাপনা ভেঙে আধুনিক ইমারত নির্মাণের প্রবণতার পেছনেও একই অনৈতিক কারণ কাজ করে বলে প্রতীয়মান হয়। নির্মাণকাজের প্রতি আগ্রহ সাংসদ, জেলা প্রশাসক, স্থানীয় সরকারের প্রতিনিধিদের অতিক্রম করে শিক্ষাঙ্গনেও বিস্তৃত হয়েছে। পাবলিক বিশ্ববিদ্যালয়গুলোর উপাচার্যসহ নীতিনির্ধারকদের কাছে শিক্ষার্থীদের ভবিষ্যৎ নির্মাণের চেয়ে অনেক বেশি আকর্ষণীয় ও গুরুত্বপূর্ণ হয়ে উঠছে নানা রকমের ভবন নির্মাণের বিপুল অর্থকরী কর্মযজ্ঞ। জাহাঙ্গীরনগর বিশ্ববিদ্যালয়ের উপাচার্য ও তাঁর পরিবারের সদস্যদের বিরুদ্ধে এ–সংক্রান্ত অভিযোগ সংবাদমাধ্যমে চাঞ্চল্য সৃষ্টি করেছিল।এবার শোনা যাচ্ছে, ঢাকা বিশ্ববিদ্যালয়ের ছাত্র–শিক্ষক কেন্দ্রের (টিএসসি) ঐতিহ্যবাহী স্থাপনা–কমপ্লেক্সটি ভেঙে সেখানে নতুন স্থাপনা নির্মাণ করা হবে। এর পেছনে জনগণের কত শত কোটি টাকা ব্যয় করা হবে, এখন পর্যন্ত আমরা তা জানি না। কিন্তু ঐতিহ্যবাহী স্থাপনাটি ভেঙে ফেলতে হবে কেন?জনগণের টাকায় যেকোনো কিছু নির্মাণের প্রতি আমাদের অতিরিক্ত আসক্তির প্রধান কারণ অনৈতিক: সাধারণ মানুষের মুখের ভাষায় ‘পাবলিকের ট্যাকা মাইরা’ নিজের সম্পদের পাহাড় গড়ার সুযোগ। একবার এক ফুটপাতের নির্মাণশ্রমিক এই লেখককে বলেছিলেন, ‘ভালা ফুটপাত ভাইঙ্গা নতুন কইরা বানাইতাছে ট্যাকা মারনের লেইগা। দুই বছর পর দেইখেন, আবার ভাইঙ্গা আবার বানাইব।’আমাদের নির্মাণ–আসক্তি একটা রোগে পরিণত হয়েছে; নৈতিকতা ধ্বংসকারী এই মারাত্মক রোগ আমাদের জাতীয় ঐতিহ্যবাহী সব স্থাপনার জন্যই বিরাট হুমকি হয়ে দেখা দিতে পারে।● মশিউল আলম প্রথম আলোর জ্যেষ্ঠ সহকারী সম্পাদক[email protected]",
   "Meta-Summary": "ঝড়ঝঞ্ঝা, জলোচ্ছ্বাস, ভূমিকম্প ইত্যাদি প্রাকৃতিক দুর্যোগ, কিংবা যুদ্ধবিগ্রহ, বিদ্রোহ–বিপ্লব ইত্যাদি মানুষিক তাণ্ডব এসে ঘরবাড়ি, দালানকোঠা, হাটবাজার, মসজিদ–মন্দির ইত্যাদি ভেঙেচুরে তছনছ করে দিয়ে গেলে মানুষ বিপদগ্রস্ত হয়, কিন্তু পর্যুদস্ত হয় না। বরং অস্তিত্ব রক্ষার তাগিদ তাকে নতুন করে নির্মাণের স্বপ্ন দেখায়। তাই ‘নির্মাণ’ ইতিবাচক, খুবই উদ্দীপনাময় একটি শব্দ"
 },
 "doc_11046" : {
   "Description": "কোভিড-১৯–এর কারণে সৃষ্ট অর্থনৈতিক মন্দা অবস্থা যখন একটু একটু করে কাটতে শুরু করেছে, ঠিক এমন এক সময়েও চীন এ অঞ্চলে দীর্ঘ মেয়াদে অর্থনৈতিক সংকট সৃষ্টির আয়োজন করছে। বিভিন্ন নদীতে বাঁধ দিয়ে এবং কৃত্রিম জলাধার বানিয়ে পানি আটকে রাখার প্রকল্প হাতে নিয়েছে। এতে বিভিন্ন স্থানে পানির অভাব দেখা দেবে এবং স্থানীয় ও আন্তর্জাতিক অর্থনীতিকে দারুণভাবে ক্ষতিগ্রস্ত করবে। এসব প্রকল্পের মধ্যে সবচেয়ে বড় প্রকল্প হিসেবে চীন ইয়ারলুং জাংবো নদীতে (যেটি ভারতীয়দের কাছে ব্রহ্মপুত্র নদ হিসেবে পরিচিত) এযাবৎকালের সবচেয়ে বড় বাঁধ তৈরি করছে।চীন এশিয়ার পানি মানচিত্রের ওপর প্রাধান্য ধরে রেখেছে। চীনের জাতিগত সংখ্যালঘুদের প্রদেশ জিনজিয়াং এবং পানিসম্পদে সমৃদ্ধ ভূখণ্ড তিব্বতের পানিকে চীন তার ইচ্ছেমতো ব্যবহার করছে। দক্ষিণ চীন সাগরে এবং হিমালয় অঞ্চলে চীন তার সীমানা সুযোগ পেলেই বিস্তৃত করে যাচ্ছে। এমনকি ভুটানের মতো একটি ছোট্ট দেশকেও তারা ছাড়ছে না। ভুটানের পানিকে নিজের দিকে নেওয়ার জন্য সেখানে তারা দখলদারি করছে। থাইল্যান্ড, লাওস, কম্বোডিয়া, নেপাল, কাজাখস্তান ও উত্তর কোরিয়ার মতো বন্ধুপ্রতিম অথবা দুর্বল দেশকেও সীমানা ইস্যুতে চাপের মধ্যে রাখে চীন। আসলে চীন তার ১৮টি প্রতিবেশী দেশের বিরুদ্ধে পানিসম্পদবিষয়ক আধিপত্য প্রদর্শনে বিন্দুমাত্র ইতস্তত করে না।এর ফল মারাত্মক হয়ে দেখা দিচ্ছে। উদাহরণস্বরূপ বলা যায়, চীন দক্ষিণ-পূর্ব এশিয়ার ধমনিপ্রবাহ হিসেবে পরিচিত মেকং নদীতে ১১টি বৃহৎ বাঁধ দিয়েছে, যার ফলে ভাটি অঞ্চলের দেশগুলোর নদী শুকিয়ে যাচ্ছে। জিনজিয়াং থেকে উৎপন্ন হওয়া ইলি ও ইরতিশ নদীর পানির প্রবাহ চীন কৃত্রিমভাবে ঘুরিয়ে দিয়েছে। ইলি নদীর পানিপ্রবাহ ঘুরিয়ে দেওয়ার কারণে কাজাখস্তানের বলখাস হ্রদ অচিরেই আরেকটি অরল সাগরে পরিণত হবে। অরল সাগর গত চার দশকে শুকিয়ে শেষ হয়ে গেছে।একইভাবে চীন ভারতের দিকে প্রবাহিত হয়ে যাওয়া ব্রহ্মপুত্র নদে এখন বৃহৎ বাঁধ দিতে যাচ্ছে এবং তার প্রস্তুতি হিসেবে সীমান্তে সেনা মোতায়েন করছে। পরিকল্পনাধীন ৬০ গিগাওয়াটের এই প্রকল্পের কাজ আগামী জানুয়ারিতে চীনের পরবর্তী পঞ্চবার্ষিক পরিকল্পনায় যুক্ত হবে। বর্তমানে বিশ্বের সবচেয়ে বড় বাঁধ চীনের ইয়াংজি নদীতে রয়েছে। তবে প্রস্তাবিত নতুন বাঁধ এটির চেয়েও অনেক বড় হবে। ইয়াংজি নদীর বাঁধে যে বিদ্যুৎ উৎপাদিত হয়, তার চেয়ে তিন গুণ বিদ্যুৎ এখানে উৎপাদিত হবে।চীনের রাষ্ট্রীয় মালিকানাধীন বিদ্যুৎ কোম্পানি পাওয়ার কনস্ট্রাকশন করপোরেশনের চেয়ারম্যান ইয়ান জিয়োং প্রস্তাবিত ব্রহ্মপুত্র বাঁধকে চীনের জন্য ‘ঐতিহাসিক সুযোগ’ হিসেবে উল্লেখ করেছেন। কিন্তু তাঁদের সেই ‘ঐতিহাসিক সুযোগ’ ভারতের জন্য বিধ্বংসী হয়ে উঠবে। ভারতে পতিত হওয়ার আগে ব্রহ্মপুত্র হিমালয় থেকে যত নিচে নামছে, তা আমেরিকার গ্র্যান্ড ক্যানিয়নের দ্বিগুণ। এটিই এশিয়ার সবচেয়ে বড় বাধাহীন পানির উৎস।অতীত অভিজ্ঞতা বলছে, এ প্রস্তাবিত বাঁধ বাস্তবায়িত হলে চীনের ভাটির অঞ্চলের দেশগুলো পানিসংকটে পড়ে যাবে। এর আগে আমরা চীনের বাঁধের কারণে ভারতের অরুণাচল ও হিমাচল প্রদেশে আকস্মিক বন্যা হতে দেখেছি।চীন ইতিমধ্যে ব্রহ্মপুত্রের গতিপথে ছোট ও মাঝারি আকারের ডজনখানেক বাঁধ দিয়েছে। কিন্তু তারা এখন যে মেগা প্রকল্প করতে যাচ্ছে, তা ভয়ংকর প্রভাব ফেলবে। অরুণাচল প্রদেশকে নিজেদের ভূখণ্ড বলে চীন দাবি করে আসছে। তাইওয়ানের চেয়ে আয়তনে তিন গুণ বড় এ হিমাচল প্রদেশের মালিকানার দাবি আবার চাঙা হবে। এ নিয়ে আবার উত্তেজনাকর অবস্থার সৃষ্টি হবে।এ বাঁধের কারণে শুধু ভারত নয়, বাংলাদেশও ক্ষতিগ্রস্ত হবে। কারণ, বাংলাদেশের স্বাদু পানির সবচেয়ে বড় উৎস এ ব্রহ্মপুত্র। ব্রহ্মপুত্র মেগা প্রজেক্ট বাস্তবায়িত হলে তা তিব্বতের ওপর আঘাত হানবে। এটি তিব্বতের ভূপ্রাকৃতিক আবহই পাল্টে দেবে। এর বাইরে চীনের অভ্যন্তরীণ মানুষও এ বাঁধের কারণে ঝুঁকিতে পড়বে। কখনো এ বৃহৎ বাঁধ যদি ভেঙে যায়, তাহলে ভাটিতে বসবাসরত লাখ লাখ মানুষ বন্যাকবলিত হয়ে মারা যাবে।তবে দুঃখজনক বিষয় হলো, চীন এসব দিক বিবেচনা করছে না। চীনের ক্ষমতাসীনরা আধিপত্য বিস্তারের নেশায় বিভোর হয়ে আছে। এ ঘোর থেকে তাঁদের বের করে আনতে আন্তর্জাতিক সংস্থাগুলোকে সোচ্চার হতে হবে।ইংরেজি থেকে অনূদিত, স্বত্ব: প্রজেক্ট সিন্ডিকেট● ব্রহ্ম চেলানি দিল্লিভিত্তিক সেন্টার ফর পলিসি রিসার্চ-এর স্ট্র্যাটেজিক স্টাডিজের অধ্যাপক",
   "Meta-Summary": "কোভিড-১৯–এর কারণে সৃষ্ট অর্থনৈতিক মন্দা অবস্থা যখন একটু একটু করে কাটতে শুরু করেছে, ঠিক এমন এক সময়েও চীন এ অঞ্চলে দীর্ঘ মেয়াদে অর্থনৈতিক সংকট সৃষ্টির আয়োজন করছে। বিভিন্ন নদীতে বাঁধ দিয়ে এবং কৃত্রিম জলাধার বানিয়ে পানি আটকে রাখার প্রকল্প হাতে নিয়েছে"
 },
 "doc_11047" : {
   "Description": "সম্প্রতি প্রধানমন্ত্রী শেখ হাসিনার সঙ্গে পাকিস্তানের হাইকমিশনার ইমরান আহমেদ সিদ্দিকী সৌজন্য সাক্ষাৎ করেন। এ সময় প্রধানমন্ত্রী বলেছেন, ১৯৭১ সালে পাকিস্তান যে নৃশংসতা চালিয়েছিল, বাংলাদেশ তা ভুলে যেতে পারে না। একাত্তরের ঘটনাগুলো ভোলা যায় না। সেই ক্ষত চিরদিন রয়ে যাবে।ওই সাক্ষাতের সময় হাইকমিশনার পাকিস্তানের প্রধানমন্ত্রী ইমরান খানের শুভেচ্ছা প্রধানমন্ত্রীর কাছে পৌঁছে দেন। শেখ হাসিনাও তাঁর মাধ্যমে পাকিস্তানের প্রধানমন্ত্রীকে শুভেচ্ছা জানান। তিনি দুই দেশের মধ্যে ফরেন অফিস কনস্যুলেশন সক্রিয় করতে প্রধানমন্ত্রীর সহযোগিতা চান। প্রধানমন্ত্রী দায়িত্ব পালনকালে সব ধরনের সহযোগিতার আশ্বাস দেন। (প্রথম আলো, ৪ ডিসেম্বর ২০২০)যে ডিসেম্বরে পাকিস্তানি সেনাবাহিনী ঢাকায় আত্মসমর্পণ করেছিল, সেই ডিসেম্বরে প্রধানমন্ত্রী একাত্তরে তাদের গণহত্যা ও নৃশংসতার কথা স্মরণ করিয়ে দিয়ে ঐতিহাসিক সত্য তুলে ধরলেন। পাকিস্তান সরকার এ সত্য প্রকাশ করতে বরাবর ভয় পায়। এখনো সেখানকার গরিষ্ঠসংখ্যক মানুষ জানে না, একাত্তরে বাংলাদেশে কী ভয়াবহ নৃশংসতা হয়েছিল। পাকিস্তানের পাঠ্যপুস্তকে পাকিস্তানি সেনাদের নৃশংসতা ও বাংলাদেশের মুক্তিযুদ্ধ সম্পর্কে কোনো কথা নেই। পাকিস্তানি পাঠ্যপুস্তকে লেখা হয়, ভারতের ষড়যন্ত্রে ‘ঢাকার পতন’ ঘটেছে। প্রকৃতপক্ষে পতন ঘটেছিল দখলদার পাকিস্তানি বাহিনীর দম্ভ ও অহমিকার।এর আগে ১ জুলাই পাকিস্তানের হাইকমিশনার পররাষ্ট্রমন্ত্রী এ কে আব্দুল মোমেনের সঙ্গে সাক্ষাৎকালেও পাকিস্তানি সেনাবাহিনীর গণহত্যার বিষয়টি আলোচনায় আসে। সাক্ষাৎকারের পর পররাষ্ট্রমন্ত্রী গণমাধ্যমে বলেন, ‘আমি হাইকমিশনারকে বলেছি, একাত্তরের গণহত্যার জন্য পাকিস্তান এখন পর্যন্ত আনুষ্ঠানিক ক্ষমা চায়নি।’স্বাধীনতার পর থেকে পরাজিত পাকিস্তান আন্তর্জাতিক পরিমণ্ডলে বাংলাদেশের বিরুদ্ধে তৎপরতা চালাতে থাকে। বিভিন্ন ফোরামে বাংলাদেশের অন্তর্ভুক্তির বিরোধিতা করে। ১৯৭৪ সালে দুই দেশ পারস্পরিক স্বীকৃতি দিলেও কূটনৈতিক সম্পর্ক হয় ১৯৭৫ সালে, বঙ্গবন্ধু হত্যার পর। আশির দশকে দক্ষিণ এশীয় আঞ্চলিক সহযোগিতা সংস্থা (সার্ক) গঠিত হলে দুই দেশের সম্পর্ক মোটামুটি স্বাভাবিক হয়। ২০০৯ সালে আওয়ামী লীগ ক্ষমতায় এসে যুদ্ধাপরাধীদের বিচারের উদ্যোগ নিলে পাকিস্তান নাক গলাতে থাকে। ২০১৩ সালে যুদ্ধাপরাধী কাদের মোল্লার ফাঁসি হলে পাকিস্তান জাতীয় পরিষদে এর বিরুদ্ধে নিন্দা প্রস্তাব পাস করে। অন্যান্য যুদ্ধাপরাধীর বিষয়েও তারা একই ভূমিকা নেয়। এতে দুই দেশের সম্পর্ক নিম্ন পর্যায়ে আসে। মুখে পাকিস্তান অতীত ভুলে যাওয়ার কথা বললেও নিজেরাই অতীতকে উসকে দেয়।উল্লেখ্য, পাকিস্তানের ক্ষমা চাওয়ার বিষয়টি হঠাৎ করে আসেনি। ১৯৭৪ সালে পাকিস্তানি যুদ্ধবন্দীদের ফেরত নেওয়ার আগে বাংলাদেশ, ভারত ও পাকিস্তানের মধ্যে ত্রিপক্ষীয় চুক্তি হয়। ১০ এপ্রিল ১৯৭৪ নিউইয়র্ক টাইমস-এর রিপোর্টে বলা হয়, ১৯৭১ সালে বাংলাদেশের যুদ্ধে পাকিস্তানি সেনাবাহিনীর নৃশংসতার জন্য পাকিস্তান ক্ষমা চেয়েছে। অন্যদিকে বাংলাদেশ যুদ্ধাপরাধের দায়ে অভিযুক্ত ১৯৫ জন পাকিস্তানি সেনার বিচার করার যে উদ্যোগ নিয়েছিল, তা বাদ দিয়েছে। ছয় দিনব্যাপী জটিল আলোচনা শেষে সিদ্ধান্ত হয় যে পাকিস্তানের সব যুদ্ধবন্দী তাদের দেশে ফিরে যাবে। অন্যদিকে পাকিস্তানি সেনারা বাংলাদেশে হত্যা ও ধর্ষণের ঘটনা ঘটিয়েছে, পাকিস্তান সরকার তা স্বীকার করে নিল। তিন দেশের (বাংলাদেশ, ভারত ও পাকিস্তান) পররাষ্ট্রমন্ত্রীর মধ্যকার চুক্তিতে আরও বলা হয় যে পাকিস্তান সরকার সংঘটিত অপরাধের নিন্দা ও গভীর দুঃখ প্রকাশ করছে। একই সঙ্গে পাকিস্তানের প্রধানমন্ত্রী বাংলাদেশের জনগণের কাছে অতীতের ভুল ক্ষমা করা এবং ভুলে যাওয়ার জন্য আহ্বান জানান। (নিউইয়র্ক টাইমস আর্কাইভ)ত্রিপক্ষীয় বৈঠক সম্পর্কে তৎকালীন পররাষ্ট্রমন্ত্রী ড. কামাল হোসেন লিখেছেন, একপর্যায়ে পাকিস্তানের পররাষ্ট্র প্রতিমন্ত্রী আজিজ আহমদ নিবেদন করেন যে ঢাকায় বিচার শুরু হওয়ামাত্র পাকিস্তানে সামরিক অভ্যুত্থান হয়ে যাবে। তদন্ত সাপেক্ষে পাকিস্তানি দায়ী সেনা কর্মকর্তাদের বিচার করারও আশ্বাস দেন তিনি (বাংলাদেশ স্বাধীনতা ও ন্যায়ের সন্ধানে, প্রথমা প্রকাশন, ঢাকা)এরপর থেকেই পাকিস্তানকে আনুষ্ঠানিক ক্ষমা চাওয়া এবং পাওনা সম্পদ ফেরত দেওয়ার কথা বলে আসছে বাংলাদেশ। দ্বিপক্ষীয় অনেক বৈঠকে বিষয়টি উত্থাপন করা হলেও পাকিস্তান এড়িয়ে গেছে।২০০৯ সালের ১৫ মে পাকিস্তানি দূত আলীর বাশার খান সাক্ষাৎ করতে এলে তৎকালীন পররাষ্ট্রমন্ত্রী দীপু মনি একাত্তরের গণহত্যার জন্য আনুষ্ঠানিক ক্ষমা চাইতে বলেছিলেন। জবাবে পাকিস্তান জানায়, তারা ক্ষমা চাইবে না। (সূত্র: হিন্দুস্তান টাইমস, ২৫ মে ২০০৯)পাকিস্তানের এ অনড় অবস্থান সত্ত্বেও দেশটির অনেক প্রগতিশীল মানুষ মনে করেন, ১৯৭১ সালে পাকিস্তানের সেনাবাহিনী এখানে যে গণহত্যা চালিয়েছে, নিরীহ নারী-পুরুষ ও শিশুদের হত্যা করেছে, সে জন্য পাকিস্তানের ক্ষমা চাওয়া উচিত। পাকিস্তানের ক্ষমা চাওয়ার পক্ষে যাঁরা প্রচারণা চালাতেন, তাঁদের একজন সাংবাদিক হামিদ মির। ২০১১ সালে বাংলাদেশ সফরকালে তিনি প্রথম আলো অফিসে মতবিনিময়কালে বলেন, তিনি তাঁর দাবির পক্ষে চেষ্টা অব্যাহত রাখবেন। তিনি জাতীয় ও প্রাদেশিক পরিষদের সদস্যদের সই সংগ্রহ করছেন বলেও জানান।হামিদ মির ঢাকায় আসার আগে ২০১১ সালের ২৩ মার্চ সাবেক ক্রিকেটার ও পাকিস্তান তেহরিক–ই–ইনসাফ পার্টির প্রধান ইমরান খানের একটি সাক্ষাৎকার নেন। জিও নিউজ ও জিও সুপার টিভিতে দেওয়া ওই সাক্ষাৎকারে ইমরান খানের দৃষ্টি আকর্ষণ করে হামিদ মির বলেছিলেন, আপনি কি দেখেননি ২৩ মার্চ ঢাকার মিরপুর স্টেডিয়ামে ওয়েস্ট ইন্ডিজ ও পাকিস্তানের খেলায় বাংলাদেশি দর্শকেরা পাকিস্তানকেই সমর্থন করেছিলেন। আপনি কি মনে করেন না সময় এসেছে একাত্তরের গণহত্যার জন্য পাকিস্তান সরকারের বাংলাদেশের কাছে নিঃশর্ত ক্ষমা চাওয়া উচিত? ইমরান খান সঞ্চালকের সঙ্গে একমত পোষণ করে বলেন, ‘আমিও প্রথমে সেনা অভিযানকে ভালো পদক্ষেপ বলে মনে করেছিলাম।’ কিন্তু ওই সময়ে ইংল্যান্ডে গেলে তাঁর বাঙালি বন্ধুরা সেনা অভিযানে কী ঘটেছে, তা জানান। ইমরান খান ১৯৮৯ সালে বাংলাদেশে টেস্ট খেলার অভিজ্ঞতা বর্ণনা করে বলেন, বাংলাদেশিরা তাঁকে ভালোবাসেন এবং স্নেহ করেন।তিনি বলেন, ‘সেনা অভিযান পাকিস্তানের ভেতরে সব সময়ই ঘৃণা জাগিয়েছে। আমাদের অবশ্যই বাংলাদেশের কাছে ক্ষমা চাইতে হবে।’ অপর এক প্রশ্নের জবাবে ইমরান খান বলেন, ‘অতীতের ভুল থেকে আমাদের শিক্ষা নিতে হবে এবং যুক্তরাষ্ট্রের চাপে বেলুচিস্তান ও উপজাতীয় এলাকায় যে সেনা অভিযান চালানো হয়েছিল, তার পুনরাবৃত্তি করা উচিত নয়।’ এরপর হামিদ মির মন্তব্য করেছিলেন, পাকিস্তানে ইমরান খানই প্রথম বিশিষ্ট ব্যক্তি, যিনি প্রকাশ্য টিভির অনুষ্ঠানে পাকিস্তানের ক্ষমা চাওয়ার কথা বলেন।এ সাক্ষাৎকার নেওয়া হয় ২০১১ সালে। তখন তিনি ছিলেন বিরোধী দলে। ইতিমধ্যে পাকিস্তানের রাজনীতিতে অনেক পরিবর্তন ঘটেছে। ২০১৮ সালের নির্বাচনে ইমরান খানের দল তেহরিক-ই-ইনসাফ জয়ী হলে তিনি প্রধানমন্ত্রী হন। ৯ বছর আগে যে দাবি তিনি করেছেন, সে দাবি পূরণের দায়িত্ব এখন তাঁরই। তিনি তাঁর অঙ্গীকার রক্ষা করবেন কি?● সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "সম্প্রতি প্রধানমন্ত্রী শেখ হাসিনার সঙ্গে পাকিস্তানের হাইকমিশনার ইমরান আহমেদ সিদ্দিকী সৌজন্য সাক্ষাৎ করেন। এ সময় প্রধানমন্ত্রী বলেছেন, ১৯৭১ সালে পাকিস্তান যে নৃশংসতা চালিয়েছিল, বাংলাদেশ তা ভুলে যেতে পারে না। একাত্তরের ঘটনাগুলো ভোলা যায় না। সেই ক্ষত চিরদিন রয়ে যাবে"
 },
 "doc_11048" : {
   "Description": "প্রথম আলো: আপনাকে ধন্যবাদ।দেবপ্রিয় ভট্টাচার্য: আপনাকেও ধন্যবাদ।",
   "Meta-Summary": "বেসরকারি গবেষণা সংস্থা সেন্টার ফর পলিসি ডায়ালগের (সিপিডি) বিশেষ ফেলো, জাতিসংঘের কমিটি ফর ডেভেলপমেন্ট পলিসির (সিডিপি) সদস্য এবং এসডিজি বাস্তবায়নে নাগরিক প্ল্যাটফর্ম, বাংলাদেশের আহ্বায়ক দেবপ্রিয় ভট্টাচার্য প্রথম আলোর সঙ্গে কথা বলেছেন করোনাকালের অর্থনীতি, আগামী দিনের অগ্রাধিকার ও উত্তরণের নানা দিক নিয়ে"
 },
 "doc_11049" : {
   "Description": "মাঝেমধ্যে চারদিকের পরিস্থিতি দেখে যখন হতাশ হয়ে পড়তাম, তখন বন্ধুবর মফিদুলকে বলতাম, ইচ্ছা করে হাসনাত হয়ে যাই। আবুল হাসনাত। বাংলাদেশের শ্রেষ্ঠ সাহিত্য সম্পাদক এবং আমার দেখা একজন শুদ্ধতম মানুষ। আজ সকালে যখন আমার মেয়ে হাসনাতের চলে যাওয়ার সংবাদটা দিল, তখন আমার কাছে এ নিষ্ঠুর সংবাদ অসহ্য মনে হলো। এই সেদিনও লুভা নাহিদ চৌধুরী আশ্বস্ত করেছিলেন যে সংকট কেটে গেছে। হাসনাত একটু উঠে বসতে পেরেছেন।জীবনে আমি দেশে-বিদেশে অনেক মানুষের সংস্পর্শে এসেছি। কিন্তু হাসনাতের মতো একজন খাঁটি মানুষ আর দ্বিতীয় কাউকে দেখিনি। ‘নিভৃতচারী’ ও ‘নিরহংকারী’ শব্দ দুটো তাঁর চেয়ে আর কারও বেলায় বোধ হয় বেশি প্রযোজ্য হতে পারে না।হাসনাত স্বভাবে ছিলেন নম্র, বিনয়ী ও লাজুক। নেপথ্যে থেকে সব কাজ করতেন কিন্তু সামনে আসতে চাইতেন না। কালি ও কলমের নানা অনুষ্ঠানে তাঁকে মঞ্চে বসতে হতো। কিন্তু চোখে–মুখে ফুটে উঠত কুণ্ঠা। মঞ্চ থেকে নামতে পারলেই যেন বাঁচেন। যা বলবেন, সব সময় লিখে নিয়ে আসতেন। আমাদের বলতেন, ‘মাইকের সামনে কথা বলতে গেলে আমি নার্ভাস হয়ে যাই। ’সাহিত্য সম্পাদক হিসেবে তাঁর যে দক্ষতা, মেধা ও কৃতিত্বের পরিচয় রেখে গেছেন, তা তাঁর অনুসারীদের আদর্শ হয়ে থাকবে। সংবাদের সাহিত্য সাময়িকী বিষয়বৈচিত্র্যে, গুণগত মানে ও অলংকরণে আর দশটা পত্রিকা থেকে আলাদা করে চিহ্নিত করা যেত। আর সেটা সম্ভব হয়েছিল সাময়িকীর দায়িত্বে থাকা আবুল হাসনাতের জন্যই। সংবাদে তখন লেখার জন্য সাহিত্যানুরাগীরাও উৎসাহী হতেন। বিষয় বিবেচনা করে গুণী লেখকদের অনুরোধ করে লেখা আদায় করেছেন। কাইয়ুম চৌধুরীর মতো শিল্পীর কাছ থেকে কী কৌশলে দ্রুত কাজ করিয়ে নিতেন, তার রহস্য আমাদের অজানা।‘কালি ও কলম’–এর দায়িত্ব নিয়ে হাসনাত খুব আনন্দ পেয়েছিলেন। সংবাদের আর্থিক অনিশ্চয়তার পর এখানে সে নিশ্চিন্ত মনে কাজ শুরু করেছিলেন। জাতীয় অধ্যাপক আনিসুজ্জামানের স্নেহচ্ছায়ায় থেকে মনের মতো করে পত্রিকাটি সাজিয়েছিলেন। যার ফলে দ্রুতই ‘কালি ও কলম’ বাংলা ভাষার একটা অগ্রগণ্য মাসিক সাহিত্য পত্রিকা হয়ে ওঠে। প্রত্যেক সংখ্যাই আলাদা বৈশিষ্ট্যে সমুজ্জ্বল। চিত্রশিল্পের প্রতি তাঁর বিশেষ অনুরাগের ফলে প্রতি সংখ্যার প্রচ্ছদেই একজন বিশিষ্ট চিত্রকরের কাজ আমরা দেখতে পেতাম। ভেতরের লে-আউটে তার যত্নের ছাপ সহজেই বোঝা যেত।সাহিত্যের পাশাপাশি তাঁর বিশেষ আগ্রহ ছিল চিত্রশিল্পের প্রতি। সমকালীন চিত্রকরদের কাজ নিয়ে অনেক লেখা রয়েছে তাঁর। ‘জয়নুল, কামরুল, সফিউদ্দীন ও অন্যান্য’ চিত্রশিল্পের ওপর তাঁর একটি গুরুত্বপূর্ণ গ্রন্থ।হাসনাত কবিতা লিখতেন মাহমুদ আল জামান ছদ্মনামে। এর কার্যকারণ কোনো দিন জানতে পারিনি। তাঁর প্রকাশিত কাব্যগ্রন্থগুলো হচ্ছে ‘জ্যোৎস্না ও দুর্বিপাক’, ‘কোনো একদিন ভুবনডাঙায়’, ‘ভুবনডাঙার মেঘ ও নধর কালো বেড়াল’ ও ‘নির্বাচিত কবিতা’। তাঁর সম্পাদিত মুক্তিযুদ্ধের কবিতা ও গল্প সংকলন দুটি ঐতিহাসিক দলিল।আবুল হাসনাতের আত্মস্মৃতি ‘হারানো সিঁড়ির চাবির খোঁজে’ এবারের একুশে গ্রন্থমেলার শেষ দিন প্রকাশিত হয়েছে। তারিক সুজাতের বারবার তাগাদার ফলে দ্রুতই ‘জার্নিম্যান বুকস্’ থেকে বইটি বেরোতে পারল। নইলে নিজের জীবনের কথা লিখতে তাঁর খুবই কুণ্ঠা ছিল। বলতেন, ‘আমার আবার এমন কী জীবন যার কথা লেখা যায়।’ কিন্তু তাঁর এই বইয়ে ষাটের দশকের বিশ্ববিদ্যালয়ের জীবন এবং মুক্তিযুদ্ধের সময় কলকাতার দিনগুলোর একটা অনুপুঙ্খ ছবি আঁকা হয়েছে। বিশেষ করে মুক্তিযুদ্ধদিনের অনেক অজানা ঘটনা তাঁর কলমে ফুটে উঠেছে। মেলার শেষ দিন বইটি প্রকাশিত হয়েছিল বলে আমি তা সংগ্রহ করতে পারিনি। পরে বইটির কথা শুনে যখন তাঁকে ফোনে আমার আগ্রহের কথা জানালাম, লকডাউনের মধ্যে হাসনাত আমাকে বইটি পাঠিয়ে দিলেন। আমি পাতা ওলটাতে গিয়ে দেখলাম, এক জায়গায় তাঁর একটি স্পর্শকাতর ব্যক্তিগত ঘটনার উল্লেখ আছে। আমি তাঁকে ফোন করে তা বলতেই তাঁর জবাব, কী কাণ্ড! এত বড় বইয়ের মধ্যে আপনার চোখ ওই জায়গাতেই পড়ল?হাসনাত ছিলেন মৃদুভাষী ও নি¤কণ্ঠ, কিন্তু উচ্চারিত শব্দের ওজন ছিল অনেক। গত মার্চ থেকে আমরা যখন অবরুদ্ধ জীবনযাপন করছি, তখন দু–এক দিন পরপরই হাসনাতের সঙ্গে ফোনে কথা হতো। ওঁর সঙ্গে কথা বলে একদিকে যেমন আনন্দ পেতাম, অন্যদিকে জানতে পারতাম অনেক কিছু। ওঁর লেখাপড়ার বিস্তৃতি ছিল অনেক। ফোন করে প্রথমেই জানতে চাইতেন আমার কথা বলার সময় হবে কি না। আমি যখন বলতাম, এত বিনয়ের কী প্রয়োজন? তখন তাঁর জবাব ছিল, না আপনারা সর্বক্ষণ নানা গুরুত্বপূর্ণ রাষ্ট্রীয় দায়িত্বে ব্যস্ত থাকেন, তাই জেনে নিলাম। আমরা পারস্পরিক ঠাট্টা–মশকরা খুবই উপভোগ করতাম। আমি, মফিদুল আর হাসনাত একসঙ্গে যখন আড্ডা দিতাম, তখন আনন্দের বন্যা বয়ে যেত। ওঁর সংগ্রহে প্রচুর চিত্রকর্ম ছিল। ঘরের দেয়ালে সব জায়গা হতো না। মফিদুল বলতেন, এগুলো এখন দেখছেন হাসনাত ভাইয়ের সামার কালেকশন, কিছুদিন পর সব বদলে দেয়ালে ঝুলবে উইন্টার কালেকশন। হাসনাত মিটিমিটি হেসে এসব ঠাট্টা উপভোগ করতেন।প্রথম আলো সম্পাদক মতিউর রহমান ছিলেন হাসনাতের আবাল্য বন্ধু। কিছুদিন আগে মতি বলছিলেন যে, ‘আমার একটা পরিকল্পনা আছে। হাসনাতের এই আত্মস্মৃতিমূলক বইটাকে উপলক্ষ করে একটা অনুষ্ঠানের আয়োজন করব, যেখানে আমি হবো একক বক্তা। হাসনাতকে সাক্ষী রেখে ওর জীবনের কথা বলবো।’ কিন্তু সে অভিজ্ঞতা থেকে আমরা বঞ্চিত হলাম।হাসনাতের খুব প্রিয় জায়গা ছিল কলকাতা আর শান্তিনিকেতন। যখনই সুযোগ পেতেন, আমাদের কাউকে জানান না দিয়ে চলে যেতেন কলকাতায় বা ভুবনডাঙায়। পশ্চিমবঙ্গের প্রখ্যাত কবি, সাহিত্যিক, চিত্রকরদের সঙ্গে তাঁর ঈর্ষণীয় সখ্য গড়ে উঠেছিল। শম্ভু মিত্রকে নিয়ে অনেক লেখাপড়া করেছেন। উৎপল দত্ত ও বাদল সরকারের কাজ নিয়েও ছিল তাঁর প্রবল আগ্রহ।আজ (রোববার) দুপুরে যখন তাঁর কর্মস্থল বেঙ্গল শিল্পালয়ে আমরা তাঁর গুণগ্রাহীরা সমবেত হয়েছি তাঁকে শেষ শ্রদ্ধা জানাতে, দেখলাম তাঁর প্রশান্ত মুখে কোনো কষ্টের চিহ্ন নেই। অসুস্থতার একটু উপশমের মুখে মৃত্যু এসে তাঁকে ছিনিয়ে নিয়ে গেল অকালে। প্রথাগত শোকবার্তা নয়, সত্যি সত্যি তাঁর শূন্যস্থানটি পূরণ হবার নয়।হাসনাত বেঁচে থাকবেন তাঁর কাজে, আমাদের স্মৃতিতে। হাসনাত, আপনি যেখানেই থাকুন শান্তিতে থাকুন। ‘সমুখে শান্তি পারাবার’।",
   "Meta-Summary": "জীবনে আমি দেশে-বিদেশে অনেক মানুষের সংস্পর্শে এসেছি। কিন্তু হাসনাতের মতো একজন খাঁটি মানুষ আর দ্বিতীয় কাউকে দেখিনি। ‘নিভৃতচারী’ ও ‘নিরহংকারী’ শব্দ দুটো তাঁর চেয়ে আর কারও বেলায় বোধ হয় বেশি প্রযোজ্য হতে পারে না।"
 },
 "doc_11050" : {
   "Description": "রবিউল আউয়াল হিজরি চান্দ্রবর্ষের তৃতীয় মাস। এটি প্রিয় নবীজি (সা.)–এর জীবনের সবচেয়ে গুরুত্বপূর্ণ মাস। ‘রবি’ অর্থ বসন্তকাল, ‘আউয়াল’ মানে প্রথম। সুতরাং রবিউল আউয়াল হলো প্রথম বসন্ত তথা বসন্তকালের প্রথম মাস। এই মাসেই নবীজি (সা.)–এর দুনিয়ায় শুভাগমন হয়েছিল। এই মাসেই তাঁর নবুয়তের প্রকাশ ঘটেছিল। এই মাসে তিনি জন্মভূমি মক্কা থেকে মদিনায় হিজরত করেছিলেন। এই মাসেই তিনি ওফাত গ্রহণ করেন। তাই মুসলমানের জন্য এই মাস অতীব তাৎপর্যমণ্ডিত।রাসুলুল্লাহ (সা.)–এর জন্মের দিনটি ছিল সোমবার এবং তিনি মাতৃগর্ভে আগমন করেন বৃহস্পতিবার দিবাগত রাতে বা শবে জুমুআয়। প্রিয় নবীজি (সা.) ভূমিষ্ঠ হয়েছিলেন ভোরের শেষে, প্রভাতকালে উষালগ্নে। তিনি ইন্তেকাল করেছিলেন দিবা শেষে গোধূলিলগ্নে।সোমবার ও বৃহস্পতিবার এই দুই দিন নবীজি (সা.) বেশি রোজা পালন করতেন। নবীজি (সা.) বলেন, ‘সোমবার ও বৃহস্পতিবার বান্দার আমল আল্লাহর দরবারে পেশ করা হয়, আমি চাই আমার আমল আমার রোজা অবস্থায় পেশ করা হোক।’ (তিরমিজি: ৭৪৭, সহিহ্ আলবানী)।নবীজি (সা.) বিশেষত প্রতি সোমবার রোজা পালন করতেন। সাহাবাগণ এর কারণ জানতে চাইলে নবীজি (সা.) বলেন, ‘এই দিন আমি জন্মগ্রহণ করেছি এবং এই দিনে আমার প্রতি ওহি নাজিল হয়েছে।’ (মুসলিম: ১১৬২, নাসায়ী ও আবুদাঊদ)।মদিনায় এখনো সোমবার রোজা পালনের নিয়ম ব্যাপকভাবে প্রচলিত আছে এবং মক্কা শরিফে বৃহস্পতিবার রোজা পালনের রীতি রয়েছে। মদিনা শরিফে প্রতি সোমবার মসজিদে নববীসহ বিভিন্ন মসজিদে স্থানীয় জনগণ ইফতারের বিশাল আয়োজন করে থাকে, মক্কা শরিফে মসজিদুল হারামে রাষ্ট্রীয়ভাবে ইফতারের ব্যবস্থা করা হয়ে থাকে।‘সুন্নাত’ হলো নবী কারিম (সা.) যে অবস্থায় যে কাজ যতটুকু গুরুত্বসহকারে করেছেন বা ছেড়েছেন, সে অবস্থায় সে কাজ ততটুকু গুরুত্বসহকারে করা বা ছাড়া। অনুরাগে নবীজির প্রতিটি কাজ অনুকরণ করা।রাসুলুল্লাহ (সা.) যা যা করেছেন, সবই সুন্নাত। তাঁর জীবনের প্রধান অবলম্বন ছিল সত্য, পবিত্রতা ও প্রেম। সত্যবাদিতার জন্য তিনি আশৈশব ‘আল আমিন’ অর্থাৎ সত্যবাদী, বিশ্বাসী ও বিশ্বস্ত উপাধি পেয়েছিলেন। আজীবন কোনো শত্রুও তাঁকে কখনো মিথ্যার অভিযোগে অভিযুক্ত করেনি।ইসলাম পবিত্র ধর্ম। চিন্তায়, মননে, বিশ্বাস ও কর্মে সব ক্ষেত্রেই এর পরিধি বিস্তৃত। শারীরিক, মানসিক, আর্থিক ও সামাজিক সব পর্যায়ে এটি পরিব্যাপ্ত।প্রেম সৃষ্টির অনুপ্রেরণা। প্রেমে উদ্বুদ্ধ হয়ে মহান আল্লাহ তাআলা কুল মাখলুকাত সৃজন করেছেন। প্রেমেই আনুগত্য, আনুগত্যই ইবাদত। প্রেম আল্লাহর প্রতি, রাসুল (সা.)–এর প্রতি ও সমগ্র সৃষ্টির প্রতি।নবীজি (সা.)–এর ভালোবাসা মুমিনের ইমান; সুন্নাতের অনুসরণই ভালোবাসার প্রমাণ। কোরআন কারিমে আল্লাহ তাআলা বলেন, ‘(হে রাসুল!) আপনি বলুন, যদি তোমরা আল্লাহকে ভালোবাসতে চাও তবে আমার অনুসরণ করো; ফলে আল্লাহ তোমাদের ভালোবাসবেন, তোমাদের পাপরাশি ক্ষমা করে দেবেন। আল্লাহ ক্ষমাশীল ও দয়ালু।’ (সুরা-৩, আলে ইমরান, আয়াত: ৩১)।হাদিস শরিফে রাসুলুল্লাহ (সা.) বলেন, ‘যে আমার সুন্নাতকে ভালোবাসে, সে অবশ্যই আমাকে ভালোবাসে; আর যে আমাকে ভালোবাসে সে জান্নাতে আমার সঙ্গেই থাকবে।’ (তিরমিজি: ২৭২৬)। ‘যে আমার সুন্নাতকে জিন্দা করবে সে আমাকে ভালোবাসে, যে আমাকে ভালোবাসে সে জান্নাতে আমার সঙ্গেই থাকবে।’ (মুসলিম)। তিনি আরও বলেন, ‘তোমাদের কেউ ততক্ষণ পর্যন্ত পূর্ণাঙ্গ মুমিন হবে না, যতক্ষণ না আমি (নবীজি সা.) তার নিকট তার সন্তান অপেক্ষা, তার পিতা অপেক্ষা এবং সকল মানুষ অপেক্ষা বেশি প্রিয় না হই।’ (বুখারি: ১৩-১৪)। ‘যে যাকে ভালোবাসবে, তার সঙ্গে তার হাশর নশর হবে।’ (বুখারি: ৬১৬৯ ৩৬৮৮, মুসলিম: ২৬৩৯)। হাদিসে আরও রয়েছে, ‘সর্বোত্তম আমল হলো আল্লাহর জন্য ভালোবাসা।’ (জামে সহিহ্: ২৫৩৯)। রাসুলে আকরাম (সা.) বলেন, ‘যে ব্যক্তি আল্লাহর জন্য মহব্বত করে ও আল্লাহর জন্য ঘৃণা করে এবং আল্লাহর জন্য দান করে ও আল্লাহর জন্য বিরত থাকে; অবশ্যই তার ইমান পূর্ণ হলো।’ (আবুদাঊদ: ৪০৬৪)।জীবনে প্রতিটি ক্ষেত্রে নবীজি (সা.)–এর সুন্নাত আদর্শ অনুকরণ ও অনুসরণ করাই ইসলাম। কোরআন কারিমে আল্লাহ তাআলা বলেন, ‘রাসুল (সা.) তোমাদের যা দিয়েছেন তোমরা তা ধারণ করো আর তিনি যা বারণ করেছেন তা হতে বিরত থাকো।’ (সুরা-৫৯ হাশর, আয়াত: ৭)।সুন্নাতের কথা যখন আসে ফরজ ও ওয়াজিব তার আগেই থাকে। ফরজ ও ওয়াজিব পরিত্যাগ করে সুন্নাত পালনের দাবি অসার। সৎ উপার্জন, হালাল খাবার ইবাদত কবুলের পূর্বশর্ত। নবীজি (সা.)–এর জীবন, দর্শন ও কর্ম যে যতটুকু অনুসরণ করবে, সে ততটুকু সফলতা ও কল্যাণ লাভ করবে।● মুফতি মাওলানা শাঈখ মুহাম্মাদ উছমান গনী বাংলাদেশ জাতীয় ইমাম সমিতির যুগ্ম মহাসচিব[email protected]",
   "Meta-Summary": "রবিউল আউয়াল হিজরি চান্দ্রবর্ষের তৃতীয় মাস। এটি প্রিয় নবীজি (সা.)–এর জীবনের সবচেয়ে গুরুত্বপূর্ণ মাস। ‘রবি’ অর্থ বসন্তকাল, ‘আউয়াল’ মানে প্রথম। সুতরাং রবিউল আউয়াল হলো প্রথম বসন্ত তথা বসন্তকালের প্রথম মাস। এই মাসেই নবীজি (সা.)–এর দুনিয়ায় শুভাগমন হয়েছিল। এই মাসেই তাঁর নবুয়তের প্রকাশ ঘটেছিল"
 },
 "doc_11051" : {
   "Description": "নরমাল ইজ দ্য নিউ নরমাল। বাংলাদেশে এখন সবকিছু ২০২০ সালের মার্চের আগের মতোই, শুধু শিক্ষাপ্রতিষ্ঠানগুলোর বন্ধ থাকা ছাড়া। আগস্ট পর্যন্ত আমি ঘর থেকে বের হইনি। ভাবতাম, দেশের মানুষও নিশ্চয়ই ঘর থেকে বের হন না। সেপ্টেম্বরে বেরোনো শুরু করে মনে হলো, আমি ছাড়া বোধ হয় সবাই বাইরে বেরিয়ে পড়েছেন। রাস্তায় ভিড়। বাজারে গিজগিজ করছে মানুষ। সোনারগাঁও হোটেলের সামনে সৌদি আরবগামী মানুষের হাট, বিক্ষোভ, সমাবেশ। কক্সবাজারের কোনো হোটেলে ছুটির দিনে সিট নেই, এমনকি দেশের অন্য রিসোর্টগুলোতেও ঠাঁই নেই, ঠাঁই নেই, ছোট এ রিসোর্ট অবস্থা। ঢাকার বাইরে আগে থেকেই করোনা-বিষয়ক শঙ্কা কম ছিল, সাবধানতাও তেমন চোখে পড়ত না। নিজেই ঢাকার বাইরে যাওয়া শুরু করলাম। একদিন দেখতে গেলাম পদ্মা সেতু, আরেক দিন গেলাম ঘোড়াশালের গ্রামে। পারিবারিক কাজে গিয়েছিলাম গাইবান্ধার গোবিন্দগঞ্জের ভূমি নিবন্ধন দপ্তরে। মানুষ আর মানুষ। আদালতের লিফটের সামনে ৫০০ মানুষ, সিঁড়িতে মানুষের ঢল নিচে নামছে, তাকে বাধা দিয়ে মানুষের জোয়ার ওপর উঠতে চাইছে। আপনাকে উঠতে হলে কনুইয়ের গুঁতো খেয়ে গুঁতো মেরে উঠতে হবে। মনে হবে, আপনি বৈশাখী মেলা ভাঙার সময় উল্টো স্রোত ঠেলে মেলার ভেতরে ঢুকতে চাইছেন।কোভিড–১৯ সংক্রমণ কিংবা বিপদ কিন্তু কমেনি। ২১ অক্টোবরেও সরকারি হিসাবে বাংলাদেশে এ রোগে মারা গেছেন ২৪ জন, নতুন করে আক্রান্ত হয়েছেন ১ হাজার ৫৪৫ জন। মহামারি যায়নি, তবে এর ভয় মানুষের মন থেকে কমে গেছে।এ কথা ঠিক যে আমেরিকা ও ইউরোপের তুলনায় বাংলাদেশে কোভিডের ভয়াবহতা কম। এর মধ্যে জানা গেল, ঢাকা শহরের প্রায় অর্ধেক মানুষের করোনা সংক্রমণ ঘটে গেছে। অ্যান্টিবডি পরীক্ষার ফলাফল বলছে, তিন মাস আগেই রাজধানীর ৪৫ শতাংশ মানুষ করোনাভাইরাসে আক্রান্ত হয়েছিলেন। সরকারের রোগতত্ত্ব, রোগনিয়ন্ত্রণ ও গবেষণা প্রতিষ্ঠান (আইইডিসিআর) এবং আন্তর্জাতিক উদরাময় গবেষণা কেন্দ্র, বাংলাদেশের (আইসিডিডিআরবি) যৌথ গবেষণায় এসব তথ্য উঠে এসেছে। বলা হচ্ছে, ঢাকার বস্তিবাসীর চারজনের তিনজনের মধ্যে করোনা সংক্রমণ এরই মধ্যে ঘটে গেছে। তা হয়ে থাকলে কোভিডে বাংলাদেশে মৃত্যুর হার আসলেই কম।ছোট আকারের এই গবেষণাও তিন মাস আগের, এরই মধ্যে যদি ঢাকা শহরের অর্ধেকের বেশি মানুষের দেহে করোনার সংক্রমণ ঘটে থাকে এবং এঁদের দেহে রোগপ্রতিরোধক উপাদান রয়ে যায়, তাহলে কি আমরা হার্ড ইমিউনিটির দিকে যাচ্ছি? বিশেষজ্ঞরা বলছেন, এ কথা বলা যাবে না। কারণ, আসলে করোনাভাইরাস সম্পর্কে আমরা জানি কম। তার ওপর করোনার রোগপ্রতিরোধক উপাদান শরীরে কত দিন থাকে, মানুষ দ্বিতীয়বার আক্রান্ত আসলেই হয় নাকি হয় না, এসব বিষয়ে চূড়ান্তভাবে কেউই কিছু বলতে পারেন না। আমেরিকা ও ইউরোপে দ্বিতীয় দফা সংক্রমণের বিস্তার ঘটছে। শীতে এমনিতেই শ্বাসজনিত রোগ বাড়ে। বাংলাদেশে প্রতিবছর ৫০ হাজার শিশু মারা যায় নিউমোনিয়ায়, এটা কোভিড–১৯ আসার আগের চিত্র। মানে, প্রতিদিন প্রায় ১৩৭ জন শিশু মারা যায় নিউমোনিয়ায়। ফলে আসন্ন শীতে করোনার দ্বিতীয় আঘাতের জন্য আমাদের অবশ্যই প্রস্তুত থাকতে হবে।প্রধানমন্ত্রী শেখ হাসিনা একদম ঠিক কথাটা বলেছেন—হাসপাতালগুলোকে প্রস্তুত থাকতে হবে। মন্ত্রিসভার সর্বশেষ বৈঠকে তিনি সবার মাস্ক পরা বাধ্যতামূলক করার ওপর জোর দেন। আমাদের দেশের বাতাসের মান খুব খারাপ, তার ওপর শীতকালে ধুলাবালু এবং ধোঁয়া বাড়বে। ফলে ঘরের বাইরে বেরোনোর সময়ে মাস্ক পরে থাকা আমাদের উপকারই দেবে।তবে শীতকালটা পেরোলেই কোভিডের বিপদ থেকে আমরা অনেকটাই মুক্তি পাব, এই আশা বেশ জোরেশোরেই বুকে এসে বল দিচ্ছে। আর মাস তিনেক পরে হয়তো ঢাকার ৭০ ভাগ মানুষই করোনা পজিটিভ হয়ে যাবে, তারপর এর প্রকোপ কমে যাওয়া উচিত। সমস্যা হলো, ঢাকার বাইরে বহু জায়গায় এখনো করোনাভাইরাস যায়নি বললেই চলে। তাই ঢাকার বাইরে সংক্রমণ ঘটতেই থাকবে। আর সুবিধা হলো যেকোনো কারণেই হোক, বস্তিবাসী, খেটে খাওয়া মানুষ, গরিব মানুষের মধ্যে করোনাভাইরাস সুবিধা করতে পারেনি। কারণ কী? আবারও একই উত্তর। এ তো নতুন একটা ভাইরাস, সবটা তো বিজ্ঞানীরা জানেন না। বোস্টন গবেষণায় বলা হয়েছে, ভিটামিন ডি করোনাভাইরাসের বিরুদ্ধে লড়াইয়ে সাহায্য করে, সেটাও হয়তো একটা কারণ হতে পারে।করোনাভাইরাস আমাদের বহু নির্জলা সত্যের মুখোমুখি করেছে। পৃথিবী জেনে গেছে, আমেরিকার মতো দেশের স্বাস্থ্যব্যবস্থা মোটেও ভালো নয়। বিশ্ব মোড়লেরা নিজেদের মানুষকে নিরাপত্তা দিতে পারেননি, কিন্তু হাজার মাইল দূরের কোটি মানুষকে মারার জন্য নির্ভুল ক্ষেপণাস্ত্র বানিয়ে রেখেছেন। পৃথিবীর বেশির ভাগ সম্পদ অল্প কজন মানুষের হাতে কেন্দ্রীভূত। আর বাংলাদেশে আমরা জেনে গেছি, আমাদের স্বাস্থ্য খাত কত বিশৃঙ্খল, দুর্নীতি কত ব্যাপক, অব্যবস্থা কত প্রকট।কিন্তু এর মধ্যে ভালো দিক হলো দেশের মানুষের দুর্যোগ মোকাবিলা করার ক্ষমতা। সরকারও কতগুলো ভালো সিদ্ধান্ত নিয়েছে, সঠিক সময়ে কলকারখানা চালু করেছে। বাস-ট্রেনও চালু হয়েছে সময় থাকতেই। কৃষকেরা-শ্রমিকেরা কাজ বন্ধ করে ঘরে বসে থাকেননি। প্রবাসী শ্রমিকেরা শত প্রতিকূলতার মধ্যেও দেশে ডলার পাঠাচ্ছেন। ফলে অর্থনীতির নানা সূচকে বাংলাদেশ ভালো করছে। বৈদেশিক মুদ্রার মজুত নতুন রেকর্ড করেছে। আইএমএফ বলছে, সামনের বছর মাথাপিছু বার্ষিক আয়ে বাংলাদেশ ছাড়িয়ে যাবে ভারতকে। এই নিয়ে ভারতের ভাষ্যকারদের মাথা এবং মাইক্রোফোন গরম হয়ে উঠেছে।রসিকজন কৌতুক করে বলছেন, করোনার ভয় উঠে গেলেই বাংলাদেশিরা বিয়ের কেনাকাটা করতে আর চিকিৎসা নিতে ভারতে যাবে, তখন ভারতের অর্থনীতি আবার চাঙা হয়ে যাবে।কৌতুক থাক। আসলে সূচক দিয়ে কোনো কিছু হয় না, আবার হয়ও। ভারতের তুলনায় বাংলাদেশের মানুষের গড় আয়ু বেশি, শিশুমৃত্যুর হার কম, শৌচাগার ব্যবহার বেশি—এসব যেমন সত্য, তেমনি সত্য আমাদের দেশে এক মাইল রাস্তা নির্মাণে পৃথিবীর মধ্যে খরচ হয় সবচেয়ে বেশি। দুর্নীতিতে আমাদের হারানো কঠিন হবে। দুর্নীতিতে ভালোর তালিকায় ভারত ৮০, বাংলাদেশ ১৪৬। দক্ষিণ এশিয়ায় বাংলাদেশ সপ্তম। আফগানিস্তান ছাড়া সবাই আমাদের চেয়ে ভালো।তবে সবচেয়ে বেশি জোর দেওয়া উচিত উন্নয়নের সুফল প্রত্যেক মানুষের ঘরে পৌঁছে দেওয়ার ওপর। বৈষম্য যেন কম থাকে। ১০০ মানুষ লাখ কোটি টাকা দখল করে ১৬ কোটি মানুষকে নিঃস্ব করে রাখলেও কিন্তু মাথাপিছু আয় বেশি দেখাবে। গণতন্ত্র, মানবাধিকার, টেকসই উন্নয়ন, পরিবেশবান্ধব উন্নয়ন, মানুষের কাজে লাগে এমন উন্নয়নই তো আমাদের মুক্তিযুদ্ধের অঙ্গীকার।করোনাকালে বেশির ভাগ দেশের প্রবৃদ্ধি নেতিবাচক, সেখানে বাংলাদেশে প্রবৃদ্ধি ইতিবাচক। এই ইতিবাচকতাকে ১৬ কোটি মানুষের ঘরে পৌঁছে দিয়ে মুজিব বর্ষ থেকে আমরা এগিয়ে যাব স্বাধীনতার সুবর্ণজয়ন্তীর দিকে। বাংলাদেশে ৫ ভাগ মানুষের কাছে দেশের ৯৫ ভাগ সম্পদ। বাংলাদেশ পৃথিবীর ১ নম্বর কোটিপতি উৎপাদনকারী দেশ। বাংলাদেশে দারিদ্র্য কমানোর কষ্টার্জিত সাফল্য করোনাকালে বিপর্যস্ত লাখ লাখ মানুষ নতুন করে দারিদ্র্যসীমা এবং চরম দারিদ্র্যসীমার নিচে যাওয়ার শঙ্কার মুখে। বহু মধ্যবিত্ত ও নিম্নবিত্ত মানুষ কাজ হারিয়েছেন এবং হারাচ্ছেন।দেশে মাথাপিছু আয় বাড়ছে, জিডিপি বাড়ছে—এই সুখবরগুলোকে সারা দেশের সব এলাকার সর্বস্তরের মানুষের ঘরে সুফল হিসেবে পৌঁছে দিতে পারতে হবে।শেষ করার আগে বলতে চাই, মাস্ক পরুন, স্বাস্থ্যবিধি মেনে চলুন। করোনার বিপদ কিন্তু যায়নি।● আনিসুল হক প্রথম আলোর সহযোগী সম্পাদক ও সাহিত্যিক",
   "Meta-Summary": "দেশে মাথাপিছু আয় বাড়ছে, জিডিপি বাড়ছে—এই সুখবরগুলোকে সারা দেশের সব এলাকার সর্বস্তরের মানুষের ঘরে সুফল হিসেবে পৌঁছে দিতে পারতে হবে।শেষ করার আগে বলতে চাই, মাস্ক পরুন, স্বাস্থ্যবিধি মেনে চলুন। করোনার বিপদ কিন্তু যায়নি। লিখেছেন আনিসুল হক"
 },
 "doc_11052" : {
   "Description": "প্রশ্নটি ছিল সহজ, কিন্তু জবাবটি ধাক্কা খাওয়ার মতো। ১৭ অক্টোবর প্রথম আলোর অনলাইন ভোটে প্রশ্ন রাখা ছিল; ঢাকা-৫ ও নওগাঁ-৬ আসনের উপনির্বাচন সুষ্ঠু হয়েছে—সিইসির এ বক্তব্যের সঙ্গে আপনি কি একমত? জবাবে ৯১ শতাংশ ভোটার মত দিয়েছেন যে নির্বাচন সুষ্ঠু হয়নি। মাত্র ৬ শতাংশ ভোটার মত দিয়েছেন যে নির্বাচন সুষ্ঠু হয়েছে। ৩ শতাংশ ভোটার মন্তব্য করতে রাজি নন।দেশে নির্বাচন ও ভোটের অবস্থাটা কোথায় গিয়ে ঠেকেছে, তা বোঝার জন্য এ ছোট জরিপই যথেষ্ট। এরপরও বাংলাদেশের নির্বাচন কমিশন নির্বাচন করছে, সাংবিধানিক বাধ্যবাধকতার দোহাই দিচ্ছে। যদিও নির্বাচন বিশেষজ্ঞরা বলছেন, সংবিধানের দোহাই দিয়ে এ ধরনের হাস্যকর নির্বাচন করার কোনো মানে নেই। বিশ্বাসযোগ্য নির্বাচন করে ভোটারদের ভোটকেন্দ্রে আনার উপায়ও নির্বাচন কমিশনের অজানা নয়।সর্বশেষ উপনির্বাচনে ঢাকা-৫ আসনে ১০ দশমিক ৪৩ শতাংশ ভোট পড়েছে। ভোটার ছিলেন ৪ লাখ ৭১ হাজার। এর মধ্যে আওয়ামী লীগের প্রার্থী মো. কাজী মনিরুল ৪৫ হাজার ৬৪২, বিএনপির প্রার্থী সালাহউদ্দিন আহমেদ ২ হাজার ৯৩৭ এবং জাতীয় পার্টির মীর আবদুস সবুর ৪১৩ ভোট পেয়েছেন। আমরা যাঁকে জনপ্রতিনিধি বলব, তিনি একটি আসনে ১০ শতাংশের কম ভোটে নির্বাচিত। এ লজ্জা কার—প্রার্থী, ভোটার না নির্বাচন কমিশনের? এ পরিস্থিতির দায় মূলত সরকারের হলেও বক্তৃতাসর্বস্ব বিরোধী দলও দায়িত্ব পালনে ব্যর্থ হয়েছে।গত ২১ মার্চ অনুষ্ঠিত ঢাকা-১০ আসনের উপনির্বাচনে মাত্র ৫ শতাংশ ভোট পড়েছিল। তবে এবার নওগাঁ-৬ আসনের উপনির্বাচনে ভোট পড়েছে ৩৬ দশমিক ৪৯ শতাংশ। অন্যান্য উপনির্বাচনে ভোটের সংখ্যা খুবই কম। ঢাকা উত্তর ও দক্ষিণ সিটি করপোরেশনের সর্বশেষ নির্বাচনে ২৭ দশমিক ১৫ শতাংশ ভোট পড়েছে।ঢাকা ও নওগাঁর উপনির্বাচনে ভোটার উপস্থিতি কম হওয়ার কারণ হিসেবে করোনাভাইরাস মহামারির পাশাপাশি ‘খণ্ড নির্বাচন’ নিয়ে মানুষের আগ্রহ কম হওয়ার কথা বলেছেন প্রধান নির্বাচন কমিশনার কে এম নূরুল হুদা। তাঁর দাবি, উপনির্বাচন ‘সুষ্ঠু’ হয়েছে। যদিও জনমত জরিপে তাঁর বক্তব্য সঠিক প্রমাণিত হয় না।নির্বাচন সুষ্ঠু হওয়ার মাপকাঠি বলতে যদি শুধু মারামারি, হানাহানি বা প্রাণহানি না হওয়া বোঝানো হয়, সেটি ভিন্ন কথা। সিইসি সেটিই বোঝাতে চাইছেন। সিইসি বলেন, ‘নির্বাচন সুষ্ঠু হয়েছে। দুই উপনির্বাচনে আমাদের কাছে কোনো অভিযোগ নেই। কোথাও কোনো অসুবিধার সৃষ্টি হয়নি।’ এটা যেন অনেক বড় স্বস্তি তাঁর জন্য। তবে নির্বাচনব্যবস্থা থেকে ভোটারদের ঝেঁটিয়ে বিদায় করার কৃতিত্ব অনেকটাই তাঁর। দেশের নির্বাচনব্যবস্থা ও ভোটের ইতিহাসে তিনি অন্যভাবে স্মরণীয় হয়ে থাকবেন, যেমনটি আসে সাবেক প্রধান নির্বাচন কমিশনার এম এ আজিজ বা এ কে এম সাদেকের নাম। সমালোচিত ও বিতর্কিত ওই দুটি কমিশনকে ছাড়িয়ে যাওয়ার চেষ্টা চলছে কি না, সেই প্রশ্ন উঁকি দেয় মনে।প্রশ্ন হচ্ছে এমন বিতর্কিত নির্বাচনে বিরোধী দল বিএনপিই–বা কেন অংশ নেয়। এর আগে জাতীয় নির্বাচনের পর বিএনপি ঘোষণা দিয়েছিল, ‘বর্তমান সরকার এবং নির্বাচন কমিশনের অধীন আর কোনো নির্বাচনে অংশ নেবে না বিএনপি।’ (প্রথম আলো, ১৭ জানুয়ারি ২০১৯)তাহলে আপনারা এমন নির্বাচনে কেন যাচ্ছেন? জবাবে বিএনপির মহাসচিব মির্জা ফখরুল ইসলাম আলমগীর বলেছেন, ‘আমরা নির্বাচনে গিয়ে বারবার প্রমাণ করতে চাই, এই সরকারের অধীনে কোনো নির্বাচন সুষ্ঠু হবে না, হয় না। যে নির্বাচন কমিশন আছে, এদের লজ্জা–শরম বলতে কিচ্ছু নেই। এটা একটা ঠুঁটো জগন্নাথ।’ (দৈনিক ইত্তেফাক, ২০ অক্টোবর ২০২০)।এ প্রসঙ্গে আওয়ামী লীগের সাধারণ সম্পাদক ওবায়দুল কাদের বলেছেন, সরকার ও নির্বাচন কমিশনকে প্রশ্নবিদ্ধ করতেই নির্বাচনে অংশ নিয়েছে বিএনপি। তারা জেতার জন্য নয়, অভিযোগ করার জন্যই নির্বাচনে অংশ নেয়। (দৈনিক ইত্তেফাক, ২০ অক্টোবর ২০২০)।নির্বাচন নিয়ে এ রাজনৈতিক বাগ্‌যুদ্ধ চলছে এবং চলবে। কিন্তু যাদের ঘাড়ে বন্দুক রেখে গুলি করা হচ্ছে, সেই নির্বাচন কমিশন কি একবার পূর্বসূরিদের পরিণতির কথা মনে রেখেছে? এম এ আজিজ রাজনৈতিক টানাপোড়েনের মধ্যে ২০০৭ সালের ২২ জানুয়ারি নবম জাতীয় নির্বাচনের তফসিল ঘোষণা করেছিলেন। তত্ত্বাবধায়ক সরকারের প্রধান উপদেষ্টা ফখরুদ্দীন আহমদ তফসিল বাতিল করেন। পদত্যাগ করেন এম এ আজিজ। একবার তাঁকে খুঁজে না পেয়ে রাজধানীর মগবাজারের একটি হাসপাতালে একদল সাংবাদিক হাজির হয়েছিলাম। তিনি কোমরের বেল্ট খুলে প্রমাণ করার চেষ্টা করলেন যে তিনি অসুস্থ। বিভিন্ন সংবাদমাধ্যমে তাঁর বেল্ট খুলে অসুস্থতা প্রমাণ করার অসহায় ছবি ছাপা হয়েছিল। এর আগে বিচারপতি এ কে এম সাদেক প্রধান নির্বাচন কমিশনার থাকা অবস্থায় তাঁর কমিশনের অধীনে অনুষ্ঠিত হয় ১৯৯৬ সালের বিতর্কিত ১৫ ফেব্রুয়ারির নির্বাচন। সেই নির্বাচনের মাধ্যমে গঠিত সংসদের মেয়াদ ছিল ৯ দিন।সাদেক-আজিজ-হুদা—ভোটব্যবস্থায় এ তিনজন সিইসির নাম বিশেষভাবে ‘স্মরণীয়’ হয়ে থাকবে। রাজনৈতিক দল হয়তো অতীতের ভুল সংশোধনের সময় পায়। কিন্তু নির্বাচন কমিশনের সেই সংশোধনের সুযোগ নেই। সাদেক–আজিজ কমিশনকেও হার মানালেন হুদা।স্বৈরাচার এইচ এম এরশাদের সময়ে নির্বাচনে কারচুপি হয়েছে, মানুষ প্রতিবাদও করেছে। প্রতিবাদ হয়েছে বিএনপির আমলেও। সে সময় প্রতিবাদ করার পরিবেশ ছিল। বিরোধী দল অন্দোলন করেছে। এখন বিরোধী দলের আন্দোলন নেই বলে মানুষ নীরবে প্রতিবাদ করছে। সুষ্ঠু ও সুস্থ রাজনীতিই তাদের সরব করতে পারে, ভোটকেন্দ্রমুখী করতে পারে।● শরিফুজ্জামান সাংবাদিক[email protected]",
   "Meta-Summary": "স্বৈরাচার এইচ এম এরশাদের সময়ে নির্বাচনে কারচুপি হয়েছে, মানুষ প্রতিবাদও করেছে। প্রতিবাদ হয়েছে বিএনপির আমলেও। সে সময় প্রতিবাদ করার পরিবেশ ছিল। বিরোধী দল অন্দোলন করেছে। এখন বিরোধী দলের আন্দোলন নেই বলে মানুষ নীরবে প্রতিবাদ করছে। সুষ্ঠু ও সুস্থ রাজনীতিই তাদের সরব করতে পারে, ভোটকেন্দ্রমুখী করতে পারে। লিখেছেন শরিফুজ্জামান "
 },
 "doc_11053" : {
   "Description": "অর্থনৈতিক ও সামাজিক জীবন অতি দ্রুত অনলাইনভিত্তিক হয়ে ওঠার পেছনে কোভিড-১৯ মহামারি ভূমিকা রেখেছে। আগের যেকোনো সময়ের চেয়ে এখন ভৌত পরিসর (ফিজিক্যাল ডোমেইন) ও ডিজিটাল পরিসর বেশি একান্নবর্তী হয়েছে।এ মহামারির কারণে ‘গ্রেট ডিপ্রেশন’ হিসেবে পরিচিতি পাওয়া ১৯৩০–এর দশকের মহাধসের পর সবচেয়ে বড় অর্থনৈতিক সংকট বিশ্ব এখন মোকাবিলা করছে। কিন্তু এ মহামারির কারণেই মানুষের মধ্যে প্রযুক্তির সঙ্গে অভ্যস্ত হওয়ার প্রবণতা বেড়েছে। লকডাউনের কারণে মানুষ প্রযুক্তির ব্যবহার বাড়িয়েছে। সবচেয়ে লক্ষণীয় হলো, বড় বড় প্রযুক্তি কোম্পানি আরও বড় আকার নিচ্ছে। ‘প্রযুক্তিসমৃদ্ধ’ মার্কিন শেয়ারবাজার নাসডাকের সূচক শুধু ২০২০ সালেই ৩০ শতাংশ বেড়েছে। পুঁজিবাজারে অ্যাপল, আমাজন, ফেসবুক ও অ্যালফাবেটের (গুগলের মূল কোম্পানি) সর্বসাকল্য পুঁজির পরিমাণ ৫০ হাজার কোটি ডলার ছাড়িয়ে গেছে। মহামারি শুরু হওয়ার পর থেকে এ পর্যন্ত আমাজনের সিইও জেফ বেজোসের ব্যক্তিগত রোজগার ৬৮ শতাংশ বেড়ে অর্থের অঙ্কে তা ৭ হাজার কোটি ডলার ছাড়িয়ে গেছে। অন্যদিকে মহামারির আগে ফেসবুকের প্রতিষ্ঠাতা মার্ক জাকারবার্গের সম্পদের পরিমাণ ছিল ৩ হাজার কোটি ডলার; এখন তা ৮ হাজার ৭৮০ কোটি ডলারে পৌঁছেছে।এ রকমের হাতে গোনা কয়েকটি বৈশ্বিক ডিজিটাল প্রতিষ্ঠানের হাতের সব শক্তি ও সম্পদ যেভাবে স্তূপীকৃত ও কেন্দ্রীভূত হচ্ছে তাতে এটি পরিষ্কার, কোভিড–১৯ মহামারির পর এ প্রতিষ্ঠানগুলো জাতীয় ও আন্তর্জাতিক রাজনীতির গতি–প্রকৃতি নিয়ন্ত্রণ ও নির্ধারণ করবে।বড় প্রযুক্তি প্রতিষ্ঠানগুলো কায়িক শ্রম বা ভৌত পণ্য ও পরিষেবাদির মতো কেবল স্থূল সম্পদ অর্জন করেনি। তার বদলে তারা ডেটা, অ্যালগরিদম এবং বুদ্ধিমত্তাভিত্তিক সম্পদ অর্জন করছে এবং কর দেওয়া এবং সামাজিক সুরক্ষায় অবদান রাখার বাধ্যবাধকতা এড়াতে তারা দুর্বল ডিজিটাল প্রশাসনের সুযোগ নিচ্ছে।আমাদের বৈশ্বিক প্রশাসনিক ব্যবস্থা গড়ে উঠেছে শরীরী বা স্পৃশ্য বিশ্বব্যবস্থার সঙ্গে মিল রেখে। এখন প্রবল গতিতে ডিজিটাল অর্থনীতি এগিয়ে চললেও সেই অর্থনীতির আইনি ও বিধিগত ফাঁকফোকর বন্ধ করতে সরকারগুলো ব্যর্থ হচ্ছে। এসব প্রকাণ্ড প্রযুক্তি প্রতিষ্ঠানগুলোর কর ফাঁকি ঠেকাতে সরকারগুলোর যে প্রযুক্তিগত শক্তি ও সামর্থ্য থাকা দরকার ছিল, তা থেকে তারা এখনো বহু পেছনে পড়ে আছে।ডিজিটাল অর্থনীতির সুবিধাভোগী পক্ষ ও লোকসানের শিকার হওয়া পক্ষের ক্রমবর্ধমান ব্যবধান আকাশছোঁয়া বৈষম্য ও মধ্যবিত্তের ক্ষয়িষ্ণুতার মধ্য দিয়ে দৃশ্যমান হচ্ছে। মহামারির মধ্যে মধ্যবিত্তের ভঙ্গুর দশা আরও বেশি দৃশ্যমান হয়েছে।রাজনীতির উদার পরিসরও সংকীর্ণ হয়ে আসছে। দেশে দেশে সরকারগুলো কট্টর ডান অথবা বামপন্থা বেছে নিচ্ছে। রাজনৈতিক দলগুলো কট্টরপন্থার দিকে ঝুঁকছে। গণতন্ত্রের ওপর বিশ্বাস ও গণমাধ্যমের ওপর আস্থা ইউরোপ এবং যুক্তরাষ্ট্রে লক্ষণীয়ভাবে কমে গেছে। নতুন সহস্রাব্দে জন্মগ্রহণ করা মার্কিন নাগরিকদের মাত্র ৩০ শতাংশ মনে করে, ভালোভাবে জীবনযাপনের জন্য গণতন্ত্র অপরিহার্য। এ প্রবণতা অদূর ভবিষ্যতে আরও প্রবল হবে এবং এতে উদার জনতুষ্টিবাদীরা লাভবান হবে।এ মহামারি ভূরাজনৈতিক প্রতিদ্বন্দ্বিতা বাড়িয়ে দিয়েছে এবং এটি স্পষ্ট করেছে, বড় বড় শক্তির প্রধান লড়াইয়ের ক্ষেত্র হবে ডিজিটাল পরিসর। আর বেসরকারি প্রতিষ্ঠানগুলো সেই পরিসরগুলোর মালিক। যেমন ফেসবুক ও গুগল এখন জাতীয় ও আন্তর্জাতিক দ্বন্দ্ব সংগ্রামের রণক্ষেত্র হয়ে উঠেছে। ২০১৬ সালে যুক্তরাষ্ট্রের নির্বাচনে সাইবার সংঘাত দেখা গেছে। ২০২০ সালের মার্কিন নির্বাচনেও সেই প্রবণতা দেখা যাচ্ছে।উপাত্ত ও ডিজিটাল জায়ান্টদের যাতে নিয়ন্ত্রণের মধ্যে রাখা যায়, সে জন্য জাতীয় নীতিনির্ধারকেরা প্রযুক্তিগত সার্বভৌমত্ব অর্জনের চেষ্টা চালিয়ে যাচ্ছেন। অ্যাপল ও গুগলের অসহযোগিতার কারণে ইউরোপের বড় বড় দেশে করোনা আক্রান্ত ব্যক্তিদের খুঁজে বের করার কোভিড-১৯ কন্ট্যাক্ট ট্রেসিং প্রটোকল বাস্তবায়ন করা যায়নি। অর্থাৎ মহামারি মোকাবিলায় বিশ্বের ৩২০ কোটি স্মার্টফোন ব্যবহৃত হতে পারবে কি পারবে না, তা এ দুটি কোম্পানি ঠিক করছে।এ অবস্থায় ডিজিটাল অর্থনীতির জন্য নতুন প্রশাসন মডেল দাঁড় করানো দরকার। আমরা চীনের মতো রাষ্ট্রকেন্দ্রিক ডিজিটাল প্ল্যাটফর্ম চাই না, আবার ব্যক্তির একান্ত নিজস্ব তথ্য নিয়ন্ত্রণের অনুমতি পাওয়া যুক্তরাষ্ট্রের বেসরকারি প্রতিষ্ঠানকেন্দ্রিক ডিজিটাল প্ল্যাটফর্মও চাই না।ডিজিটাল প্ল্যাটফর্ম কীভাবে পরিচালিত হবে, তা একটি আন্তর্জাতিক আইনি কাঠামোর মধ্যে আনতে হবে। সব প্রযুক্তি কোম্পানিকে বিধি মানানোর জন্য একটি আন্তর্জাতিক নজরদারি প্রতিষ্ঠান গড়তে হবে। নয়তো প্রযুক্তি কোম্পানিগুলোর হাতে বিশ্বের প্রতিটি সরকার জিম্মি হয়ে পড়বে।ইংরেজি থেকে অনূদিত, স্বত্ব: প্রজেক্ট সিন্ডিকেট● অস্কার জনসন আইই ইউনিভার্সিটির সেন্টার ফর গভর্ন্যান্স অব চেঞ্জের পরিচালক এবং টেইলর ওয়েন ম্যাকগিল ইউনিভার্সিটির সেন্টার ফর মিডিয়া, টেকনোলজি অ্যান্ড ডেমোক্রেসির পরিচালক।",
   "Meta-Summary": "অর্থনৈতিক ও সামাজিক জীবন অতি দ্রুত অনলাইনভিত্তিক হয়ে ওঠার পেছনে কোভিড-১৯ মহামারি ভূমিকা রেখেছে। আগের যেকোনো সময়ের চেয়ে এখন ভৌত পরিসর (ফিজিক্যাল ডোমেইন) ও ডিজিটাল পরিসর বেশি একান্নবর্তী হয়েছে"
 },
 "doc_11054" : {
   "Description": "এইচএসসি ও সমমানের পরীক্ষা কবে হবে, এ নিয়ে ব্যাপক উৎকণ্ঠা ও অনিশ্চয়তা ছিল সবার মধ্যে। সরকার এ পরীক্ষা নিয়ে যে সিদ্ধান্ত দিল, তাতে এ উদ্বেগ ও উৎকণ্ঠার অবসান হলো। ঘোষণাটা আসা দরকার ছিল। ভবিষ্যতে কবে করোনার সংক্রমণ কমবে, কবে পরীক্ষা নেওয়া যাবে, এটা একেবারে অনিশ্চিত হয়ে যাচ্ছিল। বিশ্ব স্বাস্থ্য সংস্থার (ডব্লিউএইচও) নির্দেশিত মানদণ্ড অনুযায়ী শিক্ষাপ্রতিষ্ঠানের কাজকর্ম পুরোদমে শুরুর জন্য স্বাভাবিক পরিস্থিতি, অর্থাৎ ৫ শতাংশের নিচে করোনা শনাক্তের হার আমাদের দেশে এখনো হয়নি। কাজেই সরকার যেভাবে সিদ্ধান্ত দিয়েছে, সেটাও একটি বিকল্প। আর কোনো বিকল্প এ মুহূর্তে ভাবা যেত কি না, সেটাও বিবেচনার বিষয়।এখানে আসল বিবেচ্য হলো পরীক্ষা দেওয়ার জন্য এই শিক্ষার্থীরা পূর্ণাঙ্গভাবে প্রস্তুত ছিল। কারণ, এপ্রিলেই পরীক্ষা নেওয়ার কথা ছিল। এসব শিক্ষার্থী একাদশ ও দ্বাদশ শ্রেণিতে পূর্ণ সময় পড়ালেখা করেছে। দুই বছর ধরে নিজস্ব শিক্ষাপ্রতিষ্ঠানে টেস্টসহ নানা পরীক্ষা দিয়েছে। সেগুলোর মার্কসও যোগ করা যেত কি না, তা নিয়ে ভাবা যায়।সরকার সিদ্ধান্ত নিয়েছে, জেএসসি ও এসএসসি পরীক্ষার ফলের গড় নিয়ে মূল্যায়ন করা হবে। তবে এটা বলা বাহুল্য, এবার এইচএসসি পরীক্ষা না হলেও উচ্চশিক্ষা নিতে গেলে তাদের ভর্তি পরীক্ষা দিতেই হবে। মেডিকেল, প্রকৌশল থেকে সাধারণ শিক্ষা—সব ক্ষেত্রেই পরীক্ষা দিতে হয়। প্রকৃতপক্ষে সেই পরীক্ষাগুলোকেই চূড়ান্ত বিবেচনায় নেওয়া হয়। এ মুহূর্তে ১৪ লাখ শিক্ষার্থীর সঙ্গে ১৪ লাখ অভিভাবক, ২ লাখ শিক্ষক-কর্মচারী, আইনশৃঙ্খলা রক্ষাকারী বাহিনীর সদস্য—সব মিলিয়ে ৩০ থেকে ৩৫ লাখ মানুষকে এইচএসসি বা সমমানের পরীক্ষার সঙ্গে যুক্ত থাকতে হতো। এত মানুষের স্বাস্থ্যঝুঁকি সরকার বিবেচনা করেছে। তদুপরি এ পরীক্ষায় অনেক নারী শিক্ষার্থীর পক্ষে পরীক্ষা গিয়ে কেন্দ্রে অংশ নেওয়া কঠিন হতো। কারণ, তাদের অনেককেই গণপরিবহন ব্যবহার করে দূরদূরান্ত থেকে আসতে হতো। তাই সরকারের এ সিদ্ধান্ত সাধুবাদ পাওয়ার যোগ্য। এ সিদ্ধান্তকে ইতিবাচক হিসেবে দেখা প্রয়োজন।আমি শিক্ষার্থীদের বলতে চাই, পরীক্ষাই জীবনের সবকিছু নয়। আমাদের মুক্তিযুদ্ধের সময় আমরা শিক্ষার্থী হিসেবে সব পরীক্ষা বর্জন করেছি। কিন্তু আমাদের তেমন কিছু ক্ষতি হয়নি। তাই ‘ক্ষতি হয়ে যাচ্ছে’, এমন দুশ্চিন্তা থেকে বেরিয়ে আসা দরকার। বিশ্বব্যাপী এ বিপর্যয়ের মধ্যে নতুন স্বাভাবিকের সঙ্গে খাপ খাওয়ানোর মানসিকতা থাকতে হবে। যেহেতু এইচএসসির শিক্ষার্থীদের প্রস্তুতি সম্পন্ন হয়েছে, সেহেতু তাদের এখন চাহিদা অনুযায়ী উচ্চশিক্ষার ক্ষেত্রে যাওয়ার প্রস্তুতি নেওয়াটা দরকার। এ মুহূর্তে সেটাই হবে সময়োপযোগী পদক্ষেপ।রাশেদা কে চৌধূরী, সাবেক তত্ত্বাবধায়ক সরকারের উপদেষ্টা",
   "Meta-Summary": "সরকার সিদ্ধান্ত নিয়েছে, জেএসসি ও এসএসসি পরীক্ষার ফলের গড় নিয়ে মূল্যায়ন করা হবে। এত মানুষের স্বাস্থ্যঝুঁকি সরকার বিবেচনা করেছে। তদুপরি এ পরীক্ষায় অনেক নারী শিক্ষার্থীর পক্ষে পরীক্ষা দিতে কেন্দ্রে অংশ নেওয়া কঠিন হতো। কারণ, তাদের অনেককেই গণপরিবহন ব্যবহার করে দূরদূরান্ত থেকে আসতে হতো। তাই সরকারের এ সিদ্ধান্ত সাধুবাদ পাওয়ার যোগ্য।"
 },
 "doc_11055" : {
   "Description": "আওয়ামী লীগের সাধারণ সম্পাদক ওবায়দুল কাদের বলেছেন, দেশ দুঃসময় পার করছে না, বিএনপির রাজনীতিতে চরম দুঃসময় চলছে। এর আগে বিএনপির মহাসচিব মির্জা ফখরুল ইসলাম আলমগীর বলেছিলেন, দেশ ও বিশ্ব মহা দুঃসময় পার করছে।করোনাকালের রাজনীতি মির্জা-কাদেরের বাহাসের মধ্যেই সীমিত। এতে জনগণের দুঃখ–কষ্টের কথা নেই। করোনা নিয়ে উদ্বেগ-উৎকণ্ঠা নেই। কীভাবে একে অপরের মুখ ম্লান করবেন, সেই বয়ানই দেশবাসীকে তাঁরা শোনাচ্ছেন।ওবায়দুল কাদের বিএনপির চরম দুঃসময়ের কথা বলেছেন। বিএনপির দুঃসময় নিশ্চয়ই আওয়ামী লীগের জন্য সুসময় বয়ে এনেছে। কিন্তু তাতে দেশের মানুষের সুসময় এসেছে, এর প্রমাণ নেই। বাংলাদেশের রাজনীতি হলো এক দলের সুসময় মানে অন্য দলের দুঃসময়। এটি আমরা বিএনপির আমলে যেমন দেখেছি, এখন আওয়ামী লীগের আমলেও প্রত্যক্ষ করছি। কিন্তু দেশের গরিষ্ঠসংখ্যক মানুষের সুসময় কখনো আসেনি।তবে বিএনপির জন্য মহা দুর্দিন বা দুঃসময় এর আগেও একাধিকবার এসেছে। লেখক-গবেষক মহিউদ্দিন আহমদ বিএনপির রাজনীতি নিয়ে একটি তথ্যসমৃদ্ধ বই লিখেছেন, যার শিরোনাম, বিএনপি: সময় অসময় (প্রথমা প্রকাশন)। এই বইয়ে তিনি জন্ম থেকে ২০১৪ সাল পর্যন্ত বিএনপির রাজনৈতিক উত্থান-পতনের কথা লিখেছেন। এরপরও ছয় বছর পার হয়েছে। কাদেরের ভাষায় বিএনপির দুঃসময় কাটেনি। একইভাবে ৭১ বছর বয়সী আওয়ামী লীগকেও নানা চড়াই-উতরাইয়ের মধ্য দিয়ে যেতে হয়েছে। এখন আওয়ামী লীগের সুসময় বটে। একনাগাড়ে ১১ বছর ক্ষমতায় আছে, যা ভারতের জাতীয় কংগ্রেস ছাড়া দ্বিতীয় কোনো উদাহরণ নেই।বিএনপি বর্তমানে প্রায় একটি নিষ্ক্রিয় দল। সংসদের ভেতরে-বাইরে তাদের উপস্থিতি মানুষকে কোনোভাবে আন্দোলিত করতে পারছে না। আওয়ামী লীগের সাধারণ সম্পাদক বিএনপিকে গণবিচ্ছিন্ন দল হিসেবে চিহ্নিত করেছেন। কিন্তু তাতে প্রমাণ করে না আওয়ামী লীগের গণসম্পৃক্ততা বেড়েছে। গণসম্পৃক্ততা থাকলে দলের নেতা-কর্মীরা মানুষের বিপদে-আপদে পাশে থাকতেন। সহায়তার হাত বাড়িয়ে দিতেন। কিন্তু এই করোনাকালে আওয়ামী লীগের নেতা-কর্মীদের আমরা সেই ভূমিকায় দেখছি না। ব্যতিক্রম নিশ্চয়ই আছে। কিন্তু ব্যতিক্রম আর সাধারণ প্রবণতা এক নয়।যেখানে সন্ত্রাস, চাঁদাবাজি, দখলবাজির ঘটনা ঘটছে, সেখানেই আওয়ামী লীগ, ছাত্রলীগ বা যুবলীগ, স্বেচ্ছাসেবক লীগের নেতা-কর্মীদের নাম আসছে। এটাই কি গণসম্পৃক্ততার লক্ষণ? কিছুদিন আগে দেশবাসী প্রথম আলোর মাধ্যমে ফরিদপুর আওয়ামী লীগের দুই ভাই, তাঁদের গডফাদার ও সহযোগীদের নানা অপকর্মের কথা জানতে পেরেছেন। অন্যান্য জেলায় আইনশৃঙ্খলা রক্ষাকারী বাহিনী অভিযান চালালে এ রকম ‘গণসম্পৃক্ততার’ তথ্য বের করতে পারবে। কেঁচো খুঁড়তে সাপ বেরিয়ে আসবে। গত বছরের শুদ্ধি অভিযানে যঁারা ধরা পড়লেন, তঁাদের প্রায় সবাই আওয়ামী লীগ, যুবলীগ বা অন্য কোনো লীগের নেতা–কর্মী।আওয়ামী লীগের গণসম্পৃক্ততার আরেকটি উদাহরণ দিই। করোনাকালে গরিবের জন্য সরকারের পক্ষ থেকে যে চাল-গম দেওয়া হয়েছিল, তারও একাংশ স্থানীয় জনপ্রতিনিধিরা (যাঁদের ৯০ শতাংশ আওয়ামী লীগার) আত্মসাৎ করেছেন। শতাধিক জনপ্রতিনিধি সাময়িক বরখাস্ত হয়েছেন। আগে স্থানীয় সরকারের প্রতিনিধিরা ছিলেন নির্দলীয়। আওয়ামী লীগ সরকার দলীয় প্রতীকে নির্বাচন করে স্থানীয় সরকারব্যবস্থাটিকে পুরোপুরি দলীয়করণ করে ফেলেছে। সংবিধানে প্রশাসন বিকেন্দ্রীকরণের কথা আছে। স্থানীয় শাসন শক্তিশালী করার কথা আছে। কিন্তু আওয়ামী লীগ সরকার দলীয়করণকেই বিকেন্দ্রীকরণ করল। আগে জাতীয় পর্যায়ে যেই দলের সরকারই থাকুক না কেন, স্থানীয় পর্যায়ে একটা ভারসাম্য থাকত। এখন দলীয়করণ এমন পর্যায়ে পৌঁছেছে যে সামাজিক সম্পর্কও ভেঙে পড়ছে। কেউ কারও মুখ দেখছেন না।কয়েক দিন আগে সিলেটের এমসি কলেজের ছাত্রাবাসে ছাত্রলীগের কর্মীদের হাতে ধর্ষণের শিকার হন এক গৃহবধূ। ওই ছাত্রাবাস ছাত্রলীগের আস্তানা হিসেবে ব্যবহৃত হয়ে আসছিল। তাঁদের অপকর্মের কথা কলেজের অধ্যক্ষ জানতেন, ছাত্রাবাসের তত্ত্বাবধায়ক জানতেন। কিন্তু তাঁরা কোনো ব্যবস্থা নেননি বা নিতে পারেননি। পত্রিকার খবর অনুযায়ী, সিলেটের এমসি কলেজ ও আশপাশের এলাকায় অপ্রতিরোধ্য হয়ে উঠেছিল ধর্ষণ–কাণ্ডে গ্রেপ্তার হওয়া ছাত্রলীগের সঙ্গে জড়িত বখাটে তরুণেরা। কলেজ ঘিরে গড়ে তোলা হয়েছিল অপরাধ সিন্ডিকেট। গত এক দশকে ওই এলাকায় আধিপত্য নিয়ে কোন্দলে খুন হয়েছেন ছাত্রলীগের অন্তত পাঁচ কর্মী। (ইত্তেফাক, ২ অক্টোবর ২০২০) ২০১২ সালে এই এমসি কলেজের ছাত্রাবাস পুড়িয়ে দেওয়া হয়েছিল ছাত্রলীগ ও ছাত্রশিবিরের দ্বন্দ্বের জেরে। এরপর থেকে ছাত্রাবাসটিতে ছাত্রলীগের একচ্ছত্র আধিপত্য। ছাত্রশিবির বিতাড়িত। আমরা খুশি হতাম যদি শুনতাম, ছাত্রশিবির বিতাড়িত হওয়ায় সেখানে শান্তি এসেছে। সাধারণ ছাত্ররা নিরাপদে আছেন। কিন্তু বাস্তবে বিপরীতটাই ঘটছে।সিলেটে গৃহবধূ ধর্ষণের প্রতিবাদে ঢাকা বিশ্ববিদ্যালয় ক্যাম্পাসে সমাবেশ করেছে বাম ছাত্র ঐক্য ও সাধারণ ছাত্র অধিকার সংরক্ষণ পরিষদ। সমাবেশ করেছে ছাত্রলীগও। কিন্তু বিস্ময়ের সঙ্গে লক্ষ করলাম, ছাত্রলীগ নেতারা সিলেটের ধর্ষণকারীদের বিরুদ্ধে কথা না বলে ডাকসুর সাবেক ভিপি নুরুল হক ও তাঁর সহযোগীদের ঢাকা বিশ্ববিদ্যালয় ক্যাম্পাসে অবাঞ্ছিত ঘোষণা করেছেন। ছাত্রদল আগে থেকেই ক্যাম্পাসে আসতে পারে না। বাম ঐক্যজোটের শক্তি নেই ছাত্রলীগকে মোকাবিলা করার। সে ক্ষেত্রে নুরুল হকের ছাত্র পরিষদই ক্যাম্পাসে বিভিন্ন অনাচারের বিরুদ্ধে প্রতিবাদ করছিল। কোটা সংস্কার আন্দোলন করে সাধারণ ছাত্রদের দাবি প্রতিষ্ঠা করেছিল। নুরুল হককে অবাঞ্ছিত ঘোষণা করার উদ্দেশ্য হলো, সেই প্রতিবাদী কণ্ঠকেও স্তব্ধ করে দেওয়া। ডাকসু নির্বাচনের আগে ও পরে নুরুল হক ৯ বার ছাত্রলীগের হাতে মার খেয়েছেন। এখন ক্যাম্পাসে অবাঞ্ছিত ঘোষিত হলেন। এটি কার সুসময়?আওয়ামী লীগের সাধারণ সম্পাদক দেশবাসীর জন্য যাকে সুসময় বলে দাবি করেছেন, সেই সুসময়ের কিছু চিত্র বৃহস্পতিবার তুলে ধরেছে আইন ও সালিশ কেন্দ্র (আসক)। তাদের দেওয়া পরিসংখ্যানে দেখা যায়, চলতি বছরের জানুয়ারি থেকে সেপ্টেম্বর পর্যন্ত ৯ মাসে আইনশৃঙ্খলা রক্ষাকারী বাহিনীর হেফাজতে ও তথাকথিত ‘ক্রসফায়ারে’ ২১৬ জন মারা গেছেন। এর মধ্যে আইনশৃঙ্খলা রক্ষাকারী বাহিনীর সঙ্গে এনকাউন্টারে নিহত হন ১৮৫ জন। এ ছাড়া আইনশৃঙ্খলা রক্ষাকারী বাহিনীর হেফাজতে মারা গেছেন ২৭ জন। এই ৯ মাসে ধর্ষণের শিকার হয়েছেন ৯৭৫ জন। একক ধর্ষণের শিকার ৭৬২ আর সংঘবদ্ধ ধর্ষণের শিকার ২০৮ জন নারী। ধর্ষণের পর হত্যার শিকার ৪৩ জন এবং আত্মহত্যা করেছেন ১২ জন নারী। আর ১৬১ জন নারী হয়েছেন যৌন হয়রানির শিকার। এর প্রতিবাদ করতে গিয়ে ৩ জন নারী ও ৯ জন পুরুষ নিহত হয়েছেন।এই সময়ে পারিবারিক নির্যাতনের শিকার হয়েছেন ৪৩২ জন নারী। এর মধ্যে হত্যার শিকার ২৭৯ আর পারিবারিক নির্যাতনের কারণে আত্মহত্যা করেছেন ৭৪ জন নারী। ১ হাজার ৭৮টি শিশু শারীরিক নির্যাতনসহ নানা সহিংসতার শিকার হয়েছে। নিহত হয়েছে ৪৪৫টি শিশু, ধর্ষণের শিকার ৬২৭টি। গণপিটুনিতে মারা গেছেন ৩০ জন। এই ৯ মাসে পেশাগত কাজ করতে গিয়ে ২০৯ জন সাংবাদিক বিভিন্নভাবে নির্যাতন ও হয়রানির শিকার হয়েছেন। অন্যদিকে হিন্দু সম্প্রদায়ের ৪৭টি প্রতিমা ভাঙচুর এবং মন্দির ও পূজামণ্ডপে হামলা-অগ্নিসংযোগের ঘটনা ঘটেছে। এ ছাড়া আহমদিয়া সম্প্রদায়ের একটি বসতঘরে ভাঙচুর ও অগ্নিসংযোগের ঘটনা ঘটেছে।মহিলা পরিষদ জানিয়েছে, সেপ্টেম্বরে নির্যাতনের শিকার হয়েছেন ৩৪০ জন নারী ও শিশু। এর মধ্যে ২০ জন গণধর্ষণসহ ১২৯ জন ধর্ষণের শিকার হয়েছেন। অ্যাসিড নিক্ষেপের শিকার হয়েছেন চারজন। এর মধ্যে মারা গেছেন দুই নারী। যৌতুকের কারণে নির্যাতনের শিকার হয়েছেন ১৪ জন।এসব হত্যা, ধর্ষণ ও সন্ত্রাসের ঘটনা কোনোভাবেই সুসময়ের ইঙ্গিত দেয় না। তাই ওবায়দুল কাদের যে সুসময়ের কথা বলেছেন, সেটি আওয়ামী লীগের নেতা-কর্মীদের জন্য সত্য হলেও সাধারণ মানুষের জন্য সত্য নয়।● সোহরাব হাসান প্রথম আলোর যুগ্ম সম্পাদক ও কবি[email protected]",
   "Meta-Summary": "এসব হত্যা, ধর্ষণ ও সন্ত্রাসের ঘটনা কোনোভাবেই সুসময়ের ইঙ্গিত দেয় না। তাই ওবায়দুল কাদের যে সুসময়ের কথা বলেছেন, সেটি আওয়ামী লীগের নেতা-কর্মীদের জন্য সত্য হলেও সাধারণ মানুষের জন্য সত্য নয়। লিখেছেন সোহরাব হাসান"
 },
 "doc_11056" : {
   "Description": "যুক্তরাষ্ট্রের প্রেসিডেন্ট এবং আসন্ন নির্বাচনে রিপাবলিকান দলের প্রার্থী ডোনাল্ড ট্রাম্প করোনাভাইরাসে আক্রান্ত হওয়ায় সবার মনে স্বাভাবিকভাবেই প্রশ্ন জেগেছে, এরপরে কী হবে? এবং নির্বাচনে এর কী ধরনের প্রতিক্রিয়া হতে পারে? অথবা ট্রাম্প যদি নির্বাচনে অংশ নিতে না পারেন তবে কি নির্বাচন পিছিয়ে দেওয়া হবে?প্রেসিডেন্ট ট্রাম্প বৃহস্পতিবার রাতে টুইট করে জানান যে, তাঁর এবং তাঁর স্ত্রী মেলানিয়া ট্রাম্পের পরীক্ষার ফল পজিটিভ হয়েছে। তাঁর চিকিৎসক এই খবরের সত্যটা নিশ্চিত করেছেন। এর আগে প্রেসিডেন্টের একজন ঘনিষ্ঠ উপদেষ্টা হোপ হিক্স আক্রান্ত বলে জানানো হয়। গত কয়েক দিন ধরে ট্রাম্প যে সব নির্বাচনী প্রচারণায় অংশ নিয়েছেন তাতে হোপ তাঁর সঙ্গে ছিলেন।প্রেসিডেন্ট নির্বাচন আগামী ৩ নভেম্বর-এক মাসের চেয়েও কম সময় বাকি আছে। তা ছাড়া ইতিমধ্যে অনেকেই হয় ডাকযোগে অথবা সশরীরে আগাম ভোট দিয়ে ফেলেছেন। যুক্তরাষ্ট্রের ইতিহাসে নির্বাচনের এত কাছে এসে কোনো প্রার্থী অসুস্থ হননি। প্রেসিডেন্ট ট্রাম্পের বয়স ৭৪ বছর, অনেকে মনে করেন তিনি তাঁর বয়সের তুলনায় স্থূলকায় এবং তাঁর স্বাস্থ্য বিষয়ে জনমনে কোনও সুস্পষ্ট ধারণা নেই। কোভিভ-১৯ আক্রান্তদের মধ্যে নানা বিবেচনায় যাদের সবচেয়ে ঝুঁকিপূর্ণ হিসেবে ধরা হয় ট্রাম্প সেই গ্রুপের মধ্যেই পড়েন। ফলে নানা ধরনের আশংকা তৈরি করছে। প্রেসিডেন্ট এবং তাঁর স্ত্রী ইতিমধ্যেই সবার থেকে আলাদা হয়ে গেছেন। আগামী ১৫ দিন তাঁদের কোয়ারেন্টাইনে থাকতে হবে; তবে তাঁর অবস্থার অবনতি না ঘটলে তিনি তাঁর কাজ অব্যাহত রাখতে পারবেন।গত কিছুদিন যাবৎ ট্রাম্প সব ধরনের নিষেধাজ্ঞা উপেক্ষা করে নির্বাচনী প্রচারণার সময় সমাবেশ আয়োজন করেছেন এবং সেখানে বক্তৃতা দিয়েছেন। তিনি সব সময়ই করোনাভাইরাসের ভয়াবহতাকে খাটো করে দেখিয়েছেন, যদিও যুক্তরাষ্ট্রে মোট ৭০ লাখ মানুষ আক্রান্ত হয়েছেন এবং মারা গেছেন ২ লাখ আট হাজারের বেশি। ট্রাম্প গত মঙ্গলবার রাতে তাঁর প্রতিদ্বন্দ্বী জো বাইডেনের সঙ্গে বিতর্কের সময় দাবি করেছিলেন যে, সামাজিক দুরত্ব না মেনে যেসব সমাবেশ হচ্ছে তাতে প্রায় কেউই মাস্ক পড়ছেন না এবং সেগুলো ভাইরাস ছড়াচ্ছে না। তিনি নিজে মাস্ক পরেছেন হাতে গোনা কয়েক বার এবং বিতর্কের সময়েও বাইডেনের মাস্ক পরা নিয়ে ব্যঙ্গ করেছেন। ট্রাম্পের দায়িত্বহীন আচরণ যে করোনাভাইরাস মোকাবিলাকে দুর্বল করেছে এবং মৃত্যুর সংখ্যা বৃদ্ধিতে অবদান রেখেছে এই বিষয়ে কোনো সংশয় নেই। তিনি এর দায়িত্ব নিতে চাননি।প্রেসিডেন্ট ট্রাম্প আক্রান্ত হওয়ার পর যে প্রশ্ন সামনে চলে এসেছে তা হচ্ছে তিনি যদি আরও অসুস্থ হন এবং দায়িত্ব পালন করতে অক্ষম হন তবে কী হবে। যুক্তরাষ্ট্রের সংবিধানের ২৫ তম সংশোধনী অনুযায়ী ভাইস প্রেসিডেন্ট মাইক পেন্স প্রেসিডেন্ট পদের দায়িত্ব নেবেন। কিন্তু এর চেয়ে বড় প্রশ্ন হচ্ছে যদি ট্রাম্প একেবারেই দায়িত্ব পালনে অক্ষম হন এবং তাঁর নাম ব্যালট থেকে বাদ দিতে হয় তবে কী হবে। প্রথমেই বোঝা দরকার যে এতে করে নির্বাচন পিছিয়ে যাবে না, বাতিলও হবে না। যুক্তরাষ্ট্রের সংবিধানের আর্টিকেল ২-এ নির্বাচনের সময় এবং পদ্ধতি বর্ণনা করা আছে। এর কোনো ব্যত্যয়ের সুযোগ নেই। তাঁর জন্য সংবিধান সংশোধন করতে হবে সেটি দীর্ঘ ও জটিল প্রক্রিয়া। ১৮৪৫ সালে থেকে নির্বাচন নির্দিষ্ট সময়েই হয়েছে। এমনকি ১৮৬৪ সালে দেশে গৃহযুদ্ধের সময়ও নির্বাচন হয়েছে। প্রেসিডেন্টের মেয়াদ ২০ জানুয়ারি দুপুরে শেষ হয়ে যাবে।ট্রাম্প যদি নির্বাচনে অংশ নিতে না পারেন তবে কী হবে? তাঁর স্থলাভিষিক্ত হওয়ার জন্য রিপাবলিকান প্রার্থী বের করার পদ্ধতি দু’টি। রিপাবলিকান পার্টির জাতীয় কমিটি সভা ডেকে আরেক জন প্রার্থী ঠিক করতে পারে। এই কমিটির সদস্য ১৬৮ জন। অথবা জাতীয় কনভেনশন ডাকতে পারেন, তাঁর সদস্য ২৫৫০ জন। তাঁদেরকে ১০ থেকে ২০ দিন সময় দিতে হবে। সেই সময় নির্বাচনের আগে তাঁদের হাতে নেই। সে ক্ষেত্রে তাঁরা ব্যালটে ট্রাম্পের নাম রেখে নির্বাচনের পরে ইলেক্টোরাল কলেজের সদস্যদের বলতে পারেন তাঁরা কাকে ভোট দেবেন। ইলেক্টোরাল কলেজের সদস্যরা মিলিত হন ১৪ ডিসেম্বর।সবচেয়ে খারাপ চিত্রকল্প যা হতে পারে তা হচ্ছে, ট্রাম্প আর প্রার্থীই থাকছেন না। কিন্তু এই ধরনের পরিস্থিতির কোনো উদাহরণ ইতিহাসে নেই। এর বাইরে সম্ভাব্য দু’টি চিত্রকল্প সহজেই ধরে নেওয়া যায়। প্রথম হচ্ছে আগামী পনেরো দিন পর ট্রাম্প সুস্থ হয়ে আবারও প্রচারণায় যুক্ত হতে পারেন। তখন তিনি তাঁর সুস্থ হয়ে ওঠাকে তার পক্ষে কাজে লাগাতে পারবেন। তিনি যুক্তি দিতে পারবেন যেমনটি আগে থেকেই বলছিলেন করোনাভাইরাস সাধারণ জ্বরের চেয়ে বেশি কিছু নয়, তিনি নিজে তা মোকাবিলা করেছেন। ফলে এত দিনের এই সব হচ্ছে কেবল ‘ধাপ্পাবাজি’-ডেমোক্র্যাটদের চাল। নিজেকে তিনি শক্তিশালী হিসেবে তুলে ধরারও সুযোগ পাবেন। এটি তাঁর সমর্থকদের উজ্জীবিত করবে। তিনি সাধারণ ভোটারদের সহানুভূতির আশাও করতে পারেন। কিন্তু এর বিপদ হচ্ছে তাঁর স্বাস্থ্য বিষয়ে উদ্বেগ থাকবেই এবং ডেমোক্র্যাটরা এটা বলতে পারবেন যে, ট্রাম্পের অসুস্থতা প্রমাণ করছে তিনি যা বলেছিলেন সেগুলো যে মিথ্যাচার ছিল তা প্রমাণিত হয়েছে।দ্বিতীয় চিত্রকল্প হচ্ছে, ট্রাম্প অসুস্থ হওয়ার কারণে এখন তাঁর অনুসারীরা, যারা মাস্কের এবং সামাজিক দূরত্বের বিরুদ্ধে ছিলেন, তাঁরা বুঝতে পারবেন যে, আসলে এটা ‘ধাপ্পাবাজি’ নয়। এমনকি প্রেসিডেন্ট ট্রাম্প পর্যন্ত এতে আক্রান্ত হয়েছেন, তার অর্থ হচ্ছে এখন সাবধান হওয়া দরকার। তাঁরা এমনকি ট্রাম্পের থেকে মুখ ফিরিয়ে নিতে পারেন।এখনকার পরিস্থিতি থেকে ডেমোক্র্যাটরা কোনও সুবিধা নিতে পারবেন কিনা সেটাও অনেকের প্রশ্ন। ট্রাম্প বড় ধরনের সমাবেশ ছাড়া প্রচার চালাতে স্বস্তি বোধ করেন না, অন্তত আগামী ১৫ দিন তা তিনি পারবেন না। এটা অবশ্যই ডেমোক্র্যাটদের জন্য সুবিধার। কিন্তু প্রেসিডেন্টকে এখন খুব কঠোর ভাষায় সমালোচনা করাকে ভোটাররা কীভাবে নেবেন সেটা তাঁদের বিবেচনা করতে হবে।ইতিমধ্যে ট্রাম্প একটা বড় সুবিধা পাচ্ছেন। গত কয়েক দিন ধরে তাঁর কর ফাঁকি দেওয়া নিয়ে এবং প্রথম বিতর্কে অশোভন আচরণ করা নিয়ে যে সব আলোচনা চলছিল তা এখন পেছনে পড়ে গেছে। এই কারণে কেউ কেউ প্রকাশ্যে না হলেও ব্যক্তিগত আলোচনায় তাঁর অসুস্থতার খবর নিয়ে সন্দেহ করছেন, একে বলছেন ‘নির্বাচনী’ চাল। প্রেসিডেন্টের অতীত আচরণের কারণে এই ধরনের কথাবার্তা অনেকের মনোযোগ আকর্ষণ করছেন। তবে এই অসুস্থতার কারণে আবারও স্বাস্থ্য ব্যবস্থার প্রশ্ন সামনে আসবে যা ডেমোক্র্যাটরা চাইছিলেন।অভূতপূর্ব ঘটনার মুখে নির্বাচন নিয়ে অনিশ্চয়তা সৃষ্টি হয়নি এটা ঠিক, কিন্তু তার প্রতিক্রিয়া কী হবে সেটা কেবল অনুমানের বিষয়ে পরিণত হয়েছে।",
   "Meta-Summary": "ট্রাম্প করোনায় আক্রান্ত হওয়ায় যুক্তরাষ্ট্রের নির্বাচন নিয়ে অনেকের মধ্যেই নানা প্রশ্ন জেগেছে। এই পরিস্থিতি বিশ্লেষণ করেছেন আলী রীয়াজ"
 },
 "doc_11057" : {
   "Description": "সিএনজিচালিত অটোরিকশায় ওঠার পর থেকেই অস্বস্তি শুরু হলো। অটোরিকশার লুকিং গ্লাসে তাকিয়ে চালকের চাহনি দেখে অস্বস্তির কারণ পরিষ্কার হলো। মনে মনে চিন্তা করলাম, ৪০ পেরোনো এক নারীর এ অস্বস্তি হলে এ অবস্থায় আমার নিজের দুই মেয়ে বা অন্য কম বয়সী মেয়েরা পড়লে তাদের অবস্থাটা কেমন হবে?কারওয়ান বাজারে প্রথম আলো কার্যালয় থেকে রাতে বাসায় ফেরার জন্য অফিসের সিএনজি থাকে। অফিস থেকে এই পথটুকু যেতে বুঝতে পারি, আলো–আঁধারিতে অনেকগুলো চোখের চাহনি। এটা প্রায় নিত্যদিনের এবং এ এলাকায় কর্মরত প্রায় বেশির ভাগ নারীর মধ্যে এ ধরনের অনুভূতি হয়।অফিস থেকে ফেরার পথে বাসার কাছাকাছি গিয়ে মনে হলো, ভ্যান থেকে কিছু শাকসবজি কিনে বাড়ি ফিরি। অফিসের সিএনজি ছেড়ে শাকসবজি কিনলাম। হাঁটাপথ। গলিতে পা রাখার সঙ্গে সঙ্গে মনে হলো, কাজটা কি ঠিক হলো?এ ঘটনাগুলো গত কয়েক দিনের। কেন যেন মনের মধ্যে একটা ভয় চেপে বসেছে। বারবার চোখের সামনে চলে আসে নিজের কিশোরী দুই মেয়ের মুখ। ওদের সামনে তো আরও লম্বা পথ। মা–বাবা ওদের কত দিন আগলে রাখবে? একা তো পথ চলতে হবে। আবার অজানা ভয়ে নিজেই কুঁকড়ে যাই।প্রথম আলোতে কাজ করি, পেশাগত কারণে ধর্ষণ, যৌন হয়রানি, বখাটেপনার মতো ঘটনাগুলো নিয়ে কাজ করতে হয়। ভুক্তভোগী মেয়ে বা মেয়ের মা–বাবার সঙ্গে কথা বলতে গিয়ে কেন যেন নিজেকে ওই অভিভাবকদের সঙ্গে মিলিয়ে ফেলি। এ যে কি মানসিক যন্ত্রণা।কথা প্রসঙ্গে এক মা বলছিলেন, ‘সকালে খবরের কাগজ কোথায় লুকাব তাই ভাবতে থাকি। স্কুলপড়ুয়া মেয়েরা পত্রিকা পড়া শুরু করেছে। আর বিভিন্ন পত্রিকায় প্রায় প্রতিদিন দু–একটা ধর্ষণের খবর থাকেই। এ নিয়ে মেয়েরা নানা প্রশ্ন করে।’ ওই মা নিজেই যোগ করলেন, ‘লুকিয়েই–বা কী হবে? কবে কার মেয়ে এ ধরনের ঘটনার শিকার হবে, তা তো বলা যায় না। নিজেই যে ঘটনার শিকার হব না, তা–ইবা কে বলতে পারে?’২৭ সেপ্টেম্বর প্রথম আলোর প্রথম পৃষ্ঠার প্রধান খবরের (লিড) শিরোনাম ছিল, ‘তুলে নিয়ে ছাত্রাবাসে ধর্ষণ’। একই পৃষ্ঠার আরেকটি বড় সংবাদের শিরোনাম ছিল, ‘মা-বাবাকে বেঁধে পাহাড়ি তরুণীকে ধর্ষণ, আটক ৭’। পত্রিকাটির পরের দিনের লিডের শিরোনাম ছিল, ‘ধর্ষণের পরও ছাত্রাবাসে ছিলেন অভিযুক্তরা’। পরপর দুই দিন লিডে জায়গা পাওয়া সিলেটের খবরটির সারাংশ হচ্ছে—সিলেটের ১২৮ বছরের পুরোনো শিক্ষাপ্রতিষ্ঠান মুরারি চাঁদ (এমসি) কলেজের ফটকের ভেতরের মাঠে অনেকে বেড়াতে যান। শুক্রবার সন্ধ্যায় এক নববিবাহিত দম্পতি এমসি কলেজ এলাকায় বেড়াতে যান। স্বামী রাস্তার পাশে গাড়ি থামিয়ে যান সিগারেট কিনতে। ফিরে এসে দেখেন, স্ত্রীকে উত্ত্যক্ত করছেন কয়েকজন তরুণ। স্বামী প্রতিবাদ করলে মারধর করে তাঁদের দুজনকে গাড়িসহ জোর করে তুলে নিয়ে যান ওই তরুণেরা। এরপর তরুণী কলেজের ছাত্রাবাসে গণধর্ষণের শিকার হন। ওই স্বামী শাহপরান থানায় মামলায় যে ছয়জনের নাম উল্লেখ করেছেন, তাঁরা সবাই ছাত্রলীগের কর্মী হিসেবে পরিচিত। আর ঘটনার পরও ধর্ষণকারীরা ছাত্রাবাসেই ছিলেন। তবে এ ঘটনার পর তরুণী ধর্ষণ মামলার প্রধান আসামি সাইফুর রহমানসহ অন্যদের গ্রেপ্তার করাসহ বিভিন্ন তৎপরতা বেড়েছে।গত ৩০ আগস্টের প্রথম আলোরই আরেকটি সংবাদের শিরোনাম ছিল, ‘স্বামীকে রাস্তায় বেঁধে রেখে স্ত্রীকে গণধর্ষণের অভিযোগ’। চট্টগ্রাম নগরের বায়েজিদ বোস্তামী থানার ব্যস্ততম অক্সিজেন মোড় এলাকায় স্বামীকে বেঁধে রেখে স্ত্রীকে গণধর্ষণের এ ঘটনায় জরুরি সেবা ৯৯৯-এ কল পেয়ে পুলিশ ওই নারীকে উদ্ধার করে। আটক করা আসামিরা সবাই ছিলেন অক্সিজেন মোড় এলাকায় সিএনজিটালিত অটোরিকশাচালক। প্রথম আলোর প্রকাশিত খবর অনুযায়ী, নগরের অক্সিজেন মোড়ে শফি নামের এক ব্যক্তি তাঁদের পথ আটকান। তাঁরা দুজন স্বামী-স্ত্রী নন দাবি করে তাঁদের পুলিশে দেওয়ার হুমকি দেন। একপর্যায়ে দুজনকে গাড়িতে তোলা হয়। স্বামীকে হাত-পা বেঁধে গাড়িতে বসিয়ে রাখা হয়। স্ত্রীকে পার্শ্ববর্তী এক কলোনিতে নিয়ে শফিসহ পাঁচজন ধর্ষণ করেন। ঘটনায় ভুক্তভোগী নারী বাদী হয়ে থানায় মামলা করেছেন।সিলেট ও চট্টগ্রামের এই দুই নারী কিন্তু স্বামীর সঙ্গে ছিলেন। সম্প্রতি খাগড়াছড়ির ঘটনাটিও গণমাধ্যম, সামাজিক যোগাযোগমাধ্যম ফেসবুকে আলোচনায় এসেছে। রাত দুইটায় বাড়ির সদর দরজা ভেঙে আট থেকে নয়জন ঘরে ঢুকে বাড়ির সবাইকে বেঁধে রেখে লুটপাট করে দুর্বৃত্তরা। একপর্যায়ে গৃহকর্তার বেশ খানিকটা বুদ্ধিপ্রতিবন্ধিতা থাকা মেয়েটিকে ধর্ষণ করে। যে গ্রামে ঘটনাটি ঘটে, সেখানে আছে একটি আনসার ক্যাম্প ও একটি পুলিশ ফাঁড়ি।সম্প্রতি সাভারে কিশোরী নীলা রায়ের (১৪) ঘটনাটিও আলোচনায় এসেছে। এ কিশোরী ২০ বছর বয়সী অভিযুক্ত যুবক মিজানুর রহমানের প্রেমের প্রস্তাব প্রত্যাখ্যান করেছিল। নীলা ভাই অলক রায়ের সঙ্গে রিকশায় করে হাসপাতালে যাচ্ছিল। রিকশা থেকে টেনেহিঁচড়ে ছিনিয়ে নিয়ে নীলার গলায়, পেটে, মুখে ও ঘাড়ে ছুরিকাঘাত করে মিজান পালিয়ে যান। স্থানীয় এক হাসপাতালে নেওয়ার পর নীলা মারা গেছে। নীলা পড়ত দশম শ্রেণিতে।স্বামী, বাবা, ভাইয়ের সঙ্গে থেকেও নীলারা নিরাপদ থাকতে পারছে না। তাহলে একা নারী পথে কতটুকু নিরাপদ, সেই চিন্তা মাথা থেকে তাড়াতে পারি না।মানবাধিকার সংগঠন আইন ও সালিশ কেন্দ্র (আসক), বাংলাদেশ মহিলা পরিষদসহ বিভিন্ন বেসরকারি সংগঠন গণমাধ্যমে প্রকাশিত সংবাদের তথ্য নিয়ে মাস–বছরওয়ারি নারী ও শিশু নির্যাতনের পরিসংখ্যান প্রকাশ করে। গণমাধ্যমে তো আর সব খবর জায়গা পায় না। তাই দেশে নীলা রায়দের ঘটনা কতটি ঘটছে, তা–ইবা কে জানে। আর পরিসংখ্যান দিয়ে কী হবে? নীলা রায়সহ যারা হারিয়ে যাচ্ছে, তারা তো আর ফিরে আসবে না। সিলেটের ঘটনায় গণধর্ষণের শিকার নারী বা খাগড়াছড়ির গণধর্ষণের শিকার নারী মানসিকভাবে অসুস্থ হয়ে পড়েছেন। এই দুজনের কথা এখানে প্রতীকী অর্থে ব্যবহার করলাম। এ ধরনের ভুক্তভোগী নারীরা আবার স্বাভাবিক হতে পারবেন কি না বা হলেও তা কত দিন লাগবে, তা–ও এক অনিশ্চিত প্রশ্ন। চোখ বন্ধ করেও ভুক্তভোগী পরিবারগুলোর বিধ্বস্ত ও শোচনীয় পরিণতি অনুভব করা যায়।সুপ্রিম কোর্টের আইনজীবী জ্যোতির্ময় বড়ুয়ার সঙ্গে কথা বলার একপর্যায়ে বলছিলেন, ধর্ষণ, বখাটেপনার মতো ঘটনাগুলো বৃদ্ধির পেছনে সমাজে নারীর প্রতি যে নেতিবাচক ধারণা; তা–ও একটি বড় কারণ। একটি ছেলেশিশু কোন পরিবেশ বড় হচ্ছে, বাড়িতে মা–বাবার সঙ্গে কেমন আচরণ করছে, সবকিছুই প্রভাব ফেলতে থাকে ওই শিশুর ওপর। পুরুষতান্ত্রিকতা তো আছেই। তাই শুধু আমরা যাঁরা মেয়ের মা–বাবা, তাঁরা সচেতন বা চিন্তায় অস্থির হলে তো সমস্যার কোনো সমাধান হবে না। ছেলের মা–বাবাকেও তো সচেতন হতে হবে। সাভারের নীলা রায়ের ঘটনায় অভিযুক্ত মিজানের মা-বাবাকে অভিযোগ দিলে তাঁরা উল্টো নীলাকে মিজানের সঙ্গে কথা বলতে ও ফেসবুকে চ্যাট করার পরামর্শ দিতেন বলে নীলার পরিবারের সদস্যরা জানিয়েছেন। অথচ মিজানের মা–বাবা ছেলেকে যদি ছেলে নয় একজন মানবিক মানুষ হিসেবে বড় করতেন, ছেলের বখাটেপনাকে প্রশ্রয় না দিতেন, তাহলে নীলা রায়কে প্রাণ দিতে হতো না।১৯ সেপ্টেম্বর প্রথম আলোর আরেকটি খবরের শিরোনাম ছিল, ‘যাত্রীবাহী বাসে আবার পোশাককর্মীকে ধর্ষণ’। গাজীপুরের একটি পোশাক কারখানায় চাকরি করতেন গণধর্ষণের শিকার এ তরুণী (২২)। চাকরির সন্ধানে ঢাকায় এসে বাড়ি ফেরার পথে যাত্রীবাহী বাসে ওই তরুণী গণধর্ষণের শিকার হন। ভোরে কুমিল্লার সদর দক্ষিণ উপজেলার পদুয়ার বাজার বিশ্বরোড় এলাকায় এ ঘটনা ঘটে। এ ঘটনায় ওই তরুণীর মা বাদী হয়ে মামলা করলে পুলিশ কুমিল্লার তিশা প্লাস নামে একটি যাত্রীবাহী বাসের চালক আরিফ হোসেন ও তাঁর সহকারী (হেলপার) বাবু শেখকে গ্রেপ্তার করেছে। বাসের দরজা, জানালা বন্ধ করে দিয়ে ওই তরুণীকে ধর্ষণ করেন চালক আরিফ হোসেন, তাঁর সহকারী বাবু শেখ ও বাসের সুপারভাইজার মো. আলম। পরে বাসচালকের সহকারী বাবু শেখ ওই পোশাককর্মীকে তাঁর বাসায় নিয়ে যান। সেখানে বাবু শেখ ও সুপারভাইজার আবার তাঁকে ধর্ষণ করে ঘর থেকে বের করে দেন। পরে ওই পোশাককর্মী বিষয়টি মুঠোফোনে তাঁর মাকে জানান।গত ২১ জানুয়ারির প্রথম আলোর প্রকাশিত খবরের শিরোনাম ছিল, ‘ধর্ষণ করে হত্যার পরও স্বাভাবিক ছিলেন বাসচালক সোহেল’। ১৯ বছর বয়সী তরুণী মমতা আক্তার বাসে ওঠার পর সঙ্গে সঙ্গে বাসচালক সোহেল খান বাসের বাতি নিভিয়ে দেন। বাসে এ সময় আর কোনো যাত্রী ছিল না। এরপর বাসের ভেতর ফেলে মমতাকে ধর্ষণের পর হত্যা করা হয়। শেষে লাশ রাস্তার পাশের একটা জঙ্গলে ফেলে রাখা হয়। ঢাকার সাভারের ধামরাইয়ে মমতাকে হত্যার দায় স্বীকার করে দেওয়া বাসচালক সোহেল খানের জবানবন্দিতে এসব তথ্য উঠে এসেছে। ১০ জানুয়ারি ধামরাইয়ের হিজলীখোলা সরকারি প্রাথমিক বিদ্যালয়ের পশ্চিম পাশের জঙ্গল থেকে মমতা আক্তারের লাশ উদ্ধার করা হয়। মমতা ধামরাইয়ের বিল্ডট্রেড ফ্যাক্টরির শ্রমিক হিসেবে কর্মরত ছিলেন।মমতা যে কারখানায় কাজ করতেন, সেই কারখানাতেই চাকরি করতেন সোহেল। বাসটিও ছিল ওই কারখানার। প্রথম আলোতে পুলিশ কর্মকর্তা রাসেল মোল্লার বক্তব্য হিসেবে উল্লেখ করা হয়েছে—‘মমতাকে খুন করার পর স্বাভাবিক ছিলেন বাসচালক সোহেল খান। খুন করার পর আবার বাসে করে কারখানার অন্য শ্রমিকদের নিয়ে যান। দুপুরের পর আবার সেই শ্রমিকদের বাসে করে যাঁর যাঁর গন্তব্যে দিয়ে আসেন।’ধর্ষণ, খুনের মতো ঘটনা ঘটিয়েও অপরাধীরা স্বাভাবিক থাকছেন, তাঁদের কাছে একজন নারীকে ধর্ষণ বা খুন করে ফেলা কোনো বিষয়ই নয়। মূল্যবোধের অবক্ষয় আর কাকে বলে। এই অপরাধীদের হাত থেকে নারী ও মেয়েরা কেমনে নিরাপদে থাকবে? আইনকানুন বা সরকারের বিভিন্ন কার্যক্রম এ সমাজের মেয়ে ও নারীদের কতটুকু সুরক্ষা দেবে?ঢাকা বিশ্ববিদ্যালয়ের ছাত্রী ধর্ষণ মামলায় মজনুর বিচার শুরু হয়েছে। ছাত্রী ধর্ষণের মামলার একমাত্র আসামি মজনুর বিরুদ্ধে আদালত অভিযোগ গঠন করেছেন।গত ৫ জানুয়ারি ঢাকা বিশ্ববিদ্যালয়ের ওই ছাত্রী রাজধানীর কুর্মিটোলা বাসস্ট্যান্ড থেকে ফুটপাত দিয়ে হেঁটে গলফ ক্লাব–সংলগ্ন স্থানে পৌঁছান। এ সময় আসামি মজনু তাঁকে তুলে নিয়ে ধর্ষণ করেন। এ ঘটনায় ওই ছাত্রীর বাবা ক্যান্টনমেন্ট থানায় মামলা করেন। মজনু ধর্ষণ করার কথা স্বীকার করে ১৬ জানুয়ারি আদালতে জবানবন্দি দেন। পুলিশ আদালতকে প্রতিবেদন দিয়ে বলেছে, আসামি মজনু একজন অভ্যাসগত ধর্ষক। প্রতিবন্ধী ও ভ্রাম্যমাণ নারীদের ধর্ষণ করে আসছিলেন তিনি। সমাজে এই মজনুদের সংখ্যাটাও তো অজানা।ধর্ষণ, বখাটেপনা নিয়ে কথা বলছিলাম সাবেক তত্ত্বাবধায়ক সরকারের উপদেষ্টা, নারী অধিকারকর্মী রাশেদা কে চৌধূরীর সঙ্গে। তিনি কথা প্রসঙ্গে বললেন, অবস্থা এমন দাঁড়িয়েছে যে মেয়েদের অন্ধকূপে রাখতে হবে। মগজে কথাটা ঢুকে গেছে। মেয়েদের কোন অন্ধকূপে রাখব?মানসুরা হোসাইন, সাংবাদিক",
   "Meta-Summary": "অফিস থেকে ফেরার পথে বাসার কাছাকাছি গিয়ে মনে হলো, ভ্যান থেকে কিছু শাকসবজি কিনে বাড়ি ফিরি। অফিসের সিএনজি ছেড়ে শাকসবজি কিনলাম। হাঁটাপথ। গলিতে পা রাখার সঙ্গে সঙ্গে মনে হলো—কাজটা কি ঠিক হলো? এ ঘটনাগুলো গত কয়েক দিনের। কেন যেন মনের মধ্যে একটা ভয় চেপে বসেছে। বারবার চোখের সামনে চলে আসে নিজের কিশোরী দুই মেয়ের মুখ। ওদের সামনে তো আরও লম্বা পথ। মা–বাবা ওদের কত দিন আগলে রাখবে? একা তো পথ চলতে হবে। আবার অজানা ভয়ে নিজেই কুঁকড়ে যাই।"
 },
 "doc_11058" : {
   "Description": "পিপলু খান ছবি বানিয়েছেন। ছবির প্রযোজক সিআরআই। ছবির নাম হাসিনা: আ ডটার’স টেল। প্রেক্ষাগৃহে ছবিটা দেখে আমার প্রতিক্রিয়া হলো, এটা আমাদের চলচ্চিত্রের ইতিহাসে আরেকটা মূল্যবান মাইলফলক হয়ে থাকবে। যেমন আমি সব সময় বলে আসছি, মুক্তির গান আমার প্রিয়তম চলচ্চিত্রের একটা। তারেক মাসুদ লিয়ার লেভিনের ফুটেজ থেকে সম্পাদনা ও খানিকটা শুট করে এই মহামূল্য ছবিটা বানিয়েছিলেন। তাঁর কাছেও ঘণ্টার পর ঘণ্টার ফুটেজ ছিল। গ্রহণের চেয়ে বর্জন করতে হয়েছিল তাঁকে বেশি।পিপলু খান বলেছেন, তিনি ১০ ঘণ্টার ছবিও বানাতে পারতেন। তা না করে তিনি বানিয়েছেন ৭০ মিনিটের ছবি। এখানে কাজ করেছে তাঁর পরিমিতিবোধ।দ্বিতীয় যে শঙ্কাটা ছিল, কিন্তু তিনি তা থেকে বেরিয়ে এসেছেন, তা হলো, এই ছবিটা খুব দুঃখের ছবি হতে পারত, এই ছবিটা খুব রাজনীতির ছবি হতে পারত, এই ছবিটা খুব রক্তাক্ত ছবি হতে পারত—তা হয়নি। ছবিটা হয়েছে মানবিকতার ছবি, সম্পর্কের ছবি, পারিবারিক বন্ধনের ছবি এবং পুরো ছবিটার মধ্যে একটা আলোর আভা, একটা ইতিবাচকতা ছিল। সেই আলোর আভাটুকু নিয়ে আমরা সিনেমা হল থেকে বেরিয়ে আসি।ধরা যাক, একদিন সকালবেলা যদি আমি শুনি আমার বাবা নেই, মা নেই, ভাই নেই, ভাবি নেই, ছোট ভাই নেই, চাচা নেই, ফুফাতো ভাই নেই, কেউ নেই; যে বাড়িটা ছিল প্রাণের প্রাচুর্যে জমজমাট, সেখানে আর কেউ নেই—আমার কী হবে। ৩২ নম্বর বাড়িতে ফিরে এলেন কন্যা দুজন, শেখ হাসিনা এবং শেখ রেহানা—এখানে শেখ কামাল সেতার বাজাতেন, ছোট্ট রাসেল সাইকেল নিয়ে ঘুরে বেড়াত, জামাল-কামালের বিয়ের আলপনা রয়ে গেছে মেঝেতে, মেহেদি রয়ে গেছে সুলতানা কামাল কিংবা রোজী—দুই ভাবির হাতে। কবুতর ছাড়াও অনেক পোষা পশুপাখি ছিল। লোকজন গমগম করত। ছিলেন বাংলাদেশের সবচেয়ে রূপবান পুরুষ, বাঙালির জাতির পিতা শেখ মুজিবুর রহমান এবং মমতাময়ী চিরদুখিনী সর্বংসহা বেগম মুজিব ওরফে রেনু। পুরো বাড়িটা পড়ে আছে; রিক্ত নিঃস্ব, রক্তাক্ত, গুলিবিদ্ধ; গুলিবিদ্ধ পড়ে আছে কবি নজরুলের ছবি...কল্পনা করা যায়! কল্পনাও করা যায় না। যেমন কল্পনা করা যায় না ২১ আগস্ট গ্রেনেড হামলার ভয়াবহতা।এসব কিছুর কথা বলেছেন দুই বোন—শেখ হাসিনা আর শেখ রেহানা। সব প্রসঙ্গই আছে। কিন্তু পিপলু খানের মুনশিয়ানা হলো, ছবিটা কেবল দুঃখের ছবি হয়নি, রক্তপাতের ছবি হয়নি; হয়েছে আশার ছবি, আলোর ছবি।আর টুঙ্গিপাড়া তথা গ্রামবাংলার বর্ষা, নদী, বৃষ্টি, সবুজ খুব ভালোভাবে ফুটে উঠেছে ছবিতে।বড় মানুষদের নিয়ে, ক্ষমতাবানদের নিয়ে ছবি করা, গল্প লেখা, উপন্যাস লেখা, শিল্প করা কঠিন হয়ে উঠতে পারে। তাঁরা বলতে পারেন, এটা ঠিক হয়নি, ওটা আরও বেশি চাই। ওকে আরেকটু বেশি দেখাও।আমার নিজের অভিজ্ঞতায় তা কখনো হয়নি। আমি যখন যারা ভোর এনেছিল, উষার দুয়ারে, আলো-আঁধারের যাত্রী লিখতে শুরু করি, আনিসুজ্জামান স্যারকে জিজ্ঞেস করি, ‘স্যার, ভয়ে লিখব নাকি নির্ভয়ে লিখব?’ স্যার বলেন, ‘নির্ভয়ে লিখবে।’ আমি নির্ভয়ে লিখছি।এবং আমাকে বলা হয়েছে, বঙ্গবন্ধুর কনিষ্ঠ কন্যা শেখ রেহানা আমাকে বলেছেন, ‘আপনি তো ফিকশন লিখছেন, কোনো অসুবিধা নাই, একটা-দুটো তথ্য এদিক-ওদিক হতেই পারে। লিখুন। আপনি লেখা থামাবেন না।’ আমি উৎসাহ পেয়েছি, সমর্থন পেয়েছি, দোয়া পেয়েছি।পিপলু বলেছেন, তিনি যখন টুঙ্গিপাড়া যান, তিনি আমার বই দুটো নিয়ে গিয়েছিলেন, নৌকায় পড়তে পড়তে গেছেন, এবং কল্পনা করেছেন, এই পথে যুবক শেখ মুজিব ফিরতেন। ফিরে এসে তাঁর সদ্যোজাত কন্যাকে কোলে তুলে নিলেন, যাঁর নাম রাখা হলো হাসিনা।পিপলুকে জিজ্ঞেস করেছিলাম, পিপলু, দুই বোনের গল্প, নাম কেন একজনের হলো।পিপলু একটা ব্যাখ্যা দিয়েছেন, আমার মনঃপূত হয়েছে—দুই বোনের কথা, শেখ হাসিনা আর শেখ রেহানা, জাতির জনকের দুই কন্যার ভাষ্য আমরা শুনি এই ছবিতে; কিন্তু শেখ রেহানাও আসলে তাঁর বড় বোনের সংগ্রাম, নিঃসঙ্গতা, বেদনা আর প্রতিজ্ঞার কথাই বলেন।সিআরআইয়ের প্রযোজনায় পিপলু যা করেছেন, তা আমাদের মহামূল্যবান দলিল এবং শিল্পকর্ম। মানবিকতার আলো যার উদ্ভাস।তবে আমার মনে হচ্ছে বঙ্গবন্ধুকে নিয়ে ‌‘আমাদের’ ছবি বানানো উচিত। ‘আমাদের।’ আর আমার নিজের মনের মধ্যে একটা স্ক্রিপ্ট তৈরি হতে শুরু করেছে, যারা ভোর এনেছিল, উষার দুয়ারে এবং আলো-আঁধারের যাত্রী, [পরবর্তীকালে এই পথে আলো জ্বেলে, এখানে থেমো না] লেখার অভিজ্ঞতা থেকে—ছবিটার নাম হবে রেনু।পিপলু খানও এই ছবিটা উৎসর্গ করেছেন রেনুকে। প্রেক্ষাগৃহে আমার পাশে বসা ইংরেজি উপন্যাসের লেখক, আমার ‘আইওয়া কর্মশালার বন্ধু’ চন্দ্রহাস চৌধুরীকে আমি বললাম, ‘রেনু হলেন বেগম মুজিব’, তখন আরেক পাশে বসা একটা শিশু বলে উঠল, ‌‘ও...’। অনেক কর্তব্য বাকি, অনেক করণীয় আছে, ওই শিশুটির দীর্ঘ ‘ও’ থেকে আমরা তা বুঝে উঠতে পারি।হাসিনা: আ ডটার’স টেল ছবিটির বহুল প্রচার কাম্য।●আনিসুলহকপ্রথমআলোরসহযোগীসম্পাদকওসাহিত্যিক",
   "Meta-Summary": "পিপলু খান ছবি বানিয়েছেন। ছবির প্রযোজক সিআরআই। ছবির নাম হাসিনা: আ ডটার’স টেল। প্রেক্ষাগৃহে ছবিটা দেখে আমার প্রতিক্রিয়া হলো, এটা আমাদের চলচ্চিত্রের ইতিহাসে আরেকটা মূল্যবান মাইলফলক হয়ে থাকবে। যেমন আমি সব সময় বলে আসছি, মুক্তির গান আমার প্রিয়তম চলচ্চিত্রের একটা। লািখেছেন আনিসুল হক"
 },
 "doc_11059" : {
   "Description": "কোভিড-১৯ এবং জলবায়ু পরিবর্তনের প্রভাব—এ দুই সমস্যা মোকাবিলায় বিশেষত গণতান্ত্রিক দেশগুলোতে যেসব পদক্ষেপ নেওয়া হচ্ছে, তা গভীর একটি সংকট তৈরি করছে। দুটি ক্ষেত্রেই প্রত্যেক মানুষকে রক্ষা করার নামে যেসব পদক্ষেপ নেওয়া হচ্ছে ও বিপুল পরিমাণে অর্থ ব্যয় করা হচ্ছে, তা সমাজের বিদ্যমান বৈষম্য আরও প্রকট করে তুলছে। এই দুই বৈশ্বিক সমস্যা মোকাবিলায় যুক্তরাষ্ট্র ও অন্য গণতান্ত্রিক দেশগুলোতে যখন সর্বস্তরের মানুষের ঐক্য ও সংহতি দরকার, ঠিক তখন নাগরিকদের বিভেদ-বিভক্তি জনতুষ্টিবাদকে শক্তিশালী করে তুলছে।যুক্তরাষ্ট্রে ট্রাম্প যে ‘বিপর্যয়কর কায়দায়’ মহামারি মোকাবিলা করেছেন, তা দেশটিতে বিদ্যমান শ্রেণিগত, বর্ণগত, জাতিগত, এমনকি বয়সগত বিভেদ আরও বাড়িয়ে দিয়েছে। ট্রাম্প প্রশাসনের নির্দেশে মাসের পর মাস ৬০ শতাংশ অর্থনীতি বন্ধ হয়েছিল এবং পরে এক অঙ্গরাজ্যের পর অন্য অঙ্গরাজ্যে সবকিছু খুলে দেওয়া হয়। এই অবস্থার মধ্যে যেসব লোক কাজ করার সুযোগ পেয়েছেন এবং স্বাস্থ্যসেবা পেয়েছেন, তাঁরা স্বাভাবিকভাবেই যাঁরা কাজ পাননি, তাঁদের চক্ষুশূল হয়েছেন।যে ৪০ শতাংশ অর্থনীতি চালু ছিল, সেখানেও বৈষম্য দেখা গেছে। এ ক্ষেত্রে কয়েক লাখ ‘প্রয়োজনীয় কর্মী’কে কাজে যুক্ত রাখা হয়েছে, যাঁদের বেশির ভাগই কম মজুরি পাওয়া কৃষ্ণাঙ্গ ও অশ্বেতাঙ্গ আমেরিকান। কোভিড-১৯ মহামারিতে যতসংখ্যক শ্বেতাঙ্গ আক্রান্ত হয়েছেন, তার চেয়ে পাঁচ গুণ বেশি আক্রান্ত হয়েছেন এই অশ্বেতাঙ্গ আমেরিকান। এই মহামারি তরুণ ও প্রবীণ আমেরিকানদের মধ্যেও দ্বন্দ্ব বাধিয়ে দিয়েছে। স্বাস্থ্য পরিস্থিতির বাইরে সামাজিক, শিক্ষাগত ও আর্থিক দিক থেকে তরুণ আমেরিকানরা বয়স্ক আমেরিকানদের তুলনায় বেশি ক্ষতিগ্রস্ত হয়েছেন। ৩৪ বছরের নিচের বয়সীদের মধ্যে বেকারত্বের হার দুই অঙ্কের ঘরে চলে এসেছে। কিন্তু এসব ঘটার কথা ছিল না।এর জন্য ট্রাম্পের দুর্বল মোকাবিলাব্যবস্থা দায়ী। দক্ষিণ কোরিয়া, নিউজিল্যান্ড, জার্মানি ও ঘানার মতো দেশে সংক্রমণের হার তুলনামূলকভাবে অনেক কম। মহামারি মোকাবিলায় সবচেয়ে বেশি সমস্যা দেখা দিয়েছে জনতুষ্টিবাদী সরকার শাসিত দেশগুলোতে। ট্রাম্পের মতো পোল্যান্ডের প্রেসিডেন্ট ও ফিলিপাইনের প্রেসিডেন্ট কোভিড মোকাবিলায় নিজেদের ব্যর্থতা স্বীকার করার বদলে প্রথম থেকেই সমস্যার জন্য অন্যদের দোষারোপ করে এসেছেন। এই মহামারিকেও তাঁরা রাজনৈতিক ফায়দা তোলার সুযোগ হিসেবে ব্যবহার করতে চেয়েছেন এবং সে উদ্দেশ্যেই জনগণের মধ্যে বিভেদ সৃষ্টি করেছেন। এসব নেতা যে জনগোষ্ঠীকে নিজেদের সমর্থক বলে মনে করেছেন, তাদের জন্য তাঁরা অপেক্ষাকৃত বেশি সুবিধা দিয়েছেন। এতে জনগণের মধ্যে পক্ষ ও প্রতিপক্ষের সৃষ্টি হয়েছে।জলবায়ু পরিবর্তনের প্রভাব মোকাবিলার ক্ষেত্রেও একই ঘটনা দেখা গেছে। জলবায়ু মোকাবিলার তহবিল বণ্টনের ক্ষেত্রে বৈষম্য দেখা দেওয়ায় সব শ্রেণির মানুষ এই উদ্যোগে একাত্ম হতে পারেনি। যাঁরা তহবিলের ন্যায্য হিস্যা থেকে বঞ্চিত হয়েছেন, তাঁরা জলবায়ু মোকাবিলায় শামিল হতে চান না। অর্থাৎ মহামারি বা মহাদুর্যোগ মোকাবিলায় সব মানুষের সংহতি অপরিহার্য হলেও তা বিভক্তির কারণে নিশ্চিত করা সম্ভব হয়নি।আমেরিকায় বর্তমানে ১৮ বছরের কম বয়সীদের মধ্যে শ্বেতাঙ্গরা এখন আর সংখ্যাগরিষ্ঠ নয়। ২০২৭ সাল নাগাদ ৩০ বছরের কম বয়সীরাও সংখ্যাগরিষ্ঠতা হারাবে এবং ২০৪৫ সালের মধ্যে সমগ্র আমেরিকায় সব শ্রেণির শ্বেতাঙ্গরা সংখ্যাগরিষ্ঠতা হারাবে। অর্থাৎ আগামী দুই দশকে দেশটিতে সংখ্যাগত সাম্য প্রতিষ্ঠা পাবে। সেই দিকটির কথা মাথায় রেখে নতুন প্রজন্মের মধ্যে সাম্যের চেতনা গড়ে তোলা দরকার। বিভেদ–বিভক্তির মধ্য দিয়ে ট্রাম্পের মতো জনতুষ্টিবাদী নেতারা তাঁদের রাজনৈতিক উদ্দেশ্য চরিতার্থ করতে পারবেন। কিন্তু সামগ্রিকভাবে জনগণ ক্ষতিগ্রস্ত হবে। এ কারণে সংহতি ও সহিষ্ণুতাই সমাধান।ইংরেজি থেকে অনূদিত। স্বত্ব: প্রজেক্ট সিন্ডিকেটঅ্যান মারি স্লটার মার্কিন পররাষ্ট্র মন্ত্রণালয়ের নীতি পরিকল্পনা বিভাগের সাবেক পরিচালক ও প্রিন্সটন ইউনিভার্সিটির ইমেরিটাস অধ্যাপক।শ্যারন ই. বার্ক সাবেক সহকারী মার্কিন প্রতিরক্ষামন্ত্রী",
   "Meta-Summary": "কোভিড-১৯ এবং জলবায়ু পরিবর্তনের প্রভাব—এ দুই সমস্যা মোকাবিলায় বিশেষত গণতান্ত্রিক দেশগুলোতে যেসব পদক্ষেপ নেওয়া হচ্ছে, তা গভীর একটি সংকট তৈরি করছে। দুটি ক্ষেত্রেই প্রত্যেক মানুষকে রক্ষা করার নামে যেসব পদক্ষেপ নেওয়া হচ্ছে ও বিপুল পরিমাণে অর্থ ব্যয় করা হচ্ছে, তা সমাজের বিদ্যমান বৈষম্য আরও প্রকট করে তুলছে"
 },
 "doc_11060" : {
   "Description": "বিশ্বাস, আশা ও ভালোবাসা মুমিনের জীবনের প্রধান বৈশিষ্ট্য। বিশ্বাসী, আশাবাদী, ভালোবাসায় পরিপূর্ণ মানুষ ব্যর্থ হয় না এবং হতাশাগ্রস্তও হয় না। হতাশা আসে ব্যর্থতার গ্লানি থেকে। সাধারণত মানুষ প্রাপ্তিতে তৃপ্ত ও অপ্রাপ্তিতে অতৃপ্ত হয়। তাৎক্ষণিক লাভ-ক্ষতিকে মানুষ সফলতা ও ব্যর্থতার মানদণ্ড মনে করে এবং সেভাবেই প্রতিক্রিয়া ব্যক্ত করে।কোরআন মাজিদে আল্লাহ তাআলা বলেন, ‘আমি যখন মানুষকে নিয়ামত দান করি, তখন সে মুখ ফিরিয়ে নেয় ও পাশ কাটিয়ে যায়। আর যদি কোনো অনিষ্ট তাকে স্পর্শ করে, তখন সে হতাশ হয়ে পড়ে।’ (সুরা ১৭ ইসরা, আয়াত: ৮৩)।মুমিনের কাছে দুনিয়ার জীবন মহাসফরের একটি মঞ্জিলমাত্র এবং দুনিয়ার জীবন পরকালের শস্যক্ষেত্র। এখানকার সাময়িক সুখে মুমিন বিভোর ও বিমোহিত হন না এবং সাময়িক দুঃখ-কষ্ট, যন্ত্রণা-যাতনায় মুমিন বিচলিত হন না। মুমিন সর্বদা চূড়ান্ত লক্ষ্যপানে অবিচল থেকে দৃঢ় পদে অবিরাম চলতে থাকেন তঁার মহাযাত্রায়।আল্লাহ তাআলা কোরআন কারিমে বলেন, ‘বলো, হে আমার বান্দাগণ! তোমরা যারা নিজেদের প্রতি অবিচার করেছ, তোমরা আল্লাহর অনুগ্রহ থেকে নিরাশ হয়ো না। নিশ্চয়ই আল্লাহ সকল গুনাহ ক্ষমা করে দেন। নিশ্চয় তিনি অতি ক্ষমাশীল পরম দয়ালু।’ (সুরা ৩৯ জুমার, আয়াত: ৫৩)।মুমিন কখনো ক্লেশে ক্লিষ্ট হয়ে শ্রান্ত হন না। তঁারা আল্লাহর ওপর ভরসা করে ধৈর্য ধারণ করেন। মহান আল্লাহর পবিত্র বাণী, ‘হে ইমানদারগণ! তোমরা ধৈর্য ধারণ করো এবং দৃঢ়তা অবলম্বন করো আর আল্লাহকে ভয় করো, যাতে তোমরা সফল হতে পারো।’ (সুরা ৩ আলে ইমরান, আয়াত: ২০০)।রজনী শেষে যেমন প্রভাত আসে, তেমনি দুঃখের পর সুখ আছে। কাজেই কোনো দুঃখে মুষড়ে পড়া মুমিনের সাজে না। মানুষ যত বড় পাপীই হোক, আল্লাহকে ডাকলে আল্লাহ তার ডাকে সাড়া দেন। আপনি যত দুঃখ-কষ্টের মধ্যেই থাকুন না কেন, আল্লাহকে স্মরণ করুন; নিশ্চয় তিনি আপনার ডাকে সাড়া দেবেন। এটা আল্লাহর ওয়াদা, তিনি প্রতিশ্রুতির ব্যতিক্রম করেন না। এ বিষয়ে কোরআন কারিমের ঘোষণা, ‘তামাদের পালনকর্তা বলেন, “তোমরা আমাকে ডাকো, আমি সাড়া দেব”।’ (সুরা ৪০ মুমিন, আয়াত: ৬০)। তিনি আরও বলেন, ‘তোমরা হতাশ হয়ো না এবং দুঃখ কোরো না, যদি তোমরা মুমিন হও, তবে তোমরা জয়ী হবেই।’ (সুরা ৩ আলে ইমরান, আয়াত: ১৩৯)। ‘তিনি অসহায়ের আহ্বানে সাড়া দেন, যখন সে তাঁকে ডাকে এবং তিনি বিপদ-আপদ দূর করে দেন।’ (সুরা ২৭ নামল, আয়াত: ৬২)।সুখ-দুঃখ জীবনেরই অংশ, এ জগতের এর কোনোটিই স্থায়ী নয়। কোরআনের মহাবাণী, ‘কষ্টের সঙ্গেই তো স্বস্তি আছে, অবশ্যই কষ্টের সঙ্গেই স্বস্তি রয়েছে।’ (সুরা ৯৪ ইনশিরাহ, আয়াত: ৫-৬)। এই সুরার ব্যাখ্যায় মুফাসসিররা লিখেছেন, এতে প্রতীয়মান হয়, একটি কষ্টের দুই পাশে দুটি বা আরও বেশি সুখ বিদ্যমান এবং দুটি বা আরও অধিক সুখের মধ্যে একটিমাত্র কষ্ট থাকতে পারে।মুমিন কখনো হতাশ বা নিরাশ হতে পারেন না। আল–কোরআনের সতর্কবাণী, ‘তারা (ফেরেশতারা) বলল, “আমরা আপনাকে সত্য সুসংবাদ দিচ্ছি; আপনি নৈরাশ্যবাদীদের অন্তর্ভুক্ত হবেন না।” তিনি (ইব্রাহিম আ.) বললেন, “আপন প্রভুর রহমত থেকে কে নিরাশ হতে পারে পথভ্রষ্টরা ব্যতীত?’” (সুরা ১৫ হিজর, আয়াত: ৫৩-৫৬)।হজরত ইয়াকুব (আ.) দীর্ঘ অপেক্ষার পরও আশাবাদী ছিলেন। সে আশার বাণী কোরআনে বিবৃত হয়েছে। তিনি তাঁর সন্তানদের বলেছেন, ‘হে আমার সন্তানেরা! তোমরা যাও, ইউসুফ ও তার ভাইয়ের সন্ধান করো। তোমরা আল্লাহর রহমত থেকে নিরাশ হয়ো না। নিশ্চিত জেনো, আল্লাহর রহমত থেকে তো অবিশ্বাসী কাফের ছাড়া অন্য কেউ নিরাশ হতে পারে না।’ (সুরা ১২ ইউসুফ, আয়াত: ৮৭)।ফলাফলের ভরসা আল্লাহর ওপর রেখে মুমিন শেষ পর্যন্ত চেষ্টা-সাধনা চালিয়ে যাবেন। এ বিষয়ে কোরআন কারিমে আল্লাহ তাআলা বলেন, ‘ধৈর্যের সঙ্গে, নামাজের মাধ্যমে আল্লাহর সাহায্য কামনা করো। অবশ্য তা কঠিন; শুধু বিনয়ী লোকদের পক্ষেই তা সম্ভব।’ (সুরা ২ বাকারা, আয়াত: ৪৫)।বিপদে বিহ্বলতা দূর করার জন্য আল্লাহর জিকিরের মাধ্যমে তাঁকে স্মরণ করা ও ইবাদতের মাধ্যমে তাঁর শরণাপন্ন হওয়ার নির্দেশ রয়েছে কোরআন কারিমে। ‘যারা বিশ্বাস করে এবং তাদের অন্তরগুলো আল্লাহর জিকির দ্বারা প্রশান্তি লাভ করে, জেনে রাখো, আল্লাহর স্মরণ দ্বারা অন্তর শান্তি পায়।’ (সুরা ১৩ রাআদ, আয়াত: ২৮)।মুফতি মাওলানা শাঈখ মুহাম্মাদ উছমান গনী বাংলাদেশ জাতীয় ইমাম সমিতির যুগ্ম মহাসচিব ও আহ্ছানিয়া ইনস্টিটিউট অব সুফিজমের সহকারী অধ্যাপকsmu[email protected],com",
   "Meta-Summary": "বিশ্বাস, আশা ও ভালোবাসা মুমিনের জীবনের প্রধান বৈশিষ্ট্য। বিশ্বাসী, আশাবাদী, ভালোবাসায় পরিপূর্ণ মানুষ ব্যর্থ হয় না এবং হতাশাগ্রস্তও হয় না। হতাশা আসে ব্যর্থতার গ্লানি থেকে। সাধারণত মানুষ প্রাপ্তিতে তৃপ্ত ও অপ্রাপ্তিতে অতৃপ্ত হয়। তাৎক্ষণিক লাভ-ক্ষতিকে মানুষ সফলতা ও ব্যর্থতার মানদণ্ড মনে করে এবং সেভাবেই প্রতিক্রিয়া ব্যক্ত করে।"
 },
 "doc_11061" : {
   "Description": " গত বছর একটি বেসরকারি টেলিভিশন চ্যানেলে একটি টকশোতে দেখলাম, ঢাকার বাইরের একটি বিশ্ববিদ্যালয়ের প্রক্টর সেই বিশ্ববিদ্যালয়ের র‍্যাগিং বিষয়ে কথা বলতে গিয়ে বললেন, ‘কালকেও এই বিশ্ববিদ্যালয়ে র‍্যাগ হয়েছে।’ সঞ্চালক জানতে চাইলেন, কয়জন র‍্যাগিংয়ের শিকার হয়েছেন এবং কারা র‍্যাগ দিয়েছিলেন? এর উত্তরে প্রক্টর বললেন, ‘সবাই তো তাতে ছিল। একটা ব্যাচের সবাই, মানে কালকে এই দিনই ছিল।’ এতক্ষণ বুঝতে পারা গেল বিষয়টি কী? আসলে সেদিন একটা ব্যাচের র‍্যাগ ডে ছিল। সে ঘটনা আবার মনে পড়ল বুধবার রাতে একটা সংবাদ দেখে। সব পত্রিকায় তা গুরুত্বসহকারেই ছেপেছে। সংবাদটি হলো, ঢাকা বিশ্ববিদ্যালয়ের ক্যাম্পাসে শিক্ষার্থীদের ‘র‍্যাগ ডে’ উদযাপন নিষিদ্ধের সিদ্ধান্ত নিয়েছে বিশ্ববিদ্যালয়ের ২ সেপ্টেম্বর অনুষ্ঠিত একাডেমিক কাউন্সিল। এর কারণ সম্পর্কে বলা হয়, এটি অমানবিক, নিষ্ঠুর ও নীতিবহির্ভূত উৎসব।  অনেকের মতো আমিও অবাক হয়েছি এ সংবাদ দেখে। কারণ, প্রকাশিত রিপোর্টেই দেখেছি, এ সভায় তিন শর মতো শিক্ষক উপস্থিত ছিলেন। তার মানে হলো, র‍্যাগিং ও র‍্যাগ ডে পালনকে এই ৩০০ শিক্ষক একই মনে করছেন এবং এ কথা বলার আর অপেক্ষা রাখে না যে তাঁদের কাছে নিপীড়ন করার পদ্ধতি হিসেবে র‍্যাগিং এবং শিক্ষার্থীদের শিক্ষা সমাপনী দিবস পালনের উৎসবকে একই মনে হয়েছে। তবে বাংলাদেশের প্রায় সব পাবলিক ও বেশির ভাগ বেসরকারি বিশ্ববিদ্যালয়ে র‍্যাগিং ও র‍্যাগ ডে পালনের চল দুটোই আছে। তবে দুটোকে কোনোভাবে এক করা যাবে না। কোনো ব্যাচের শিক্ষা সমাপ্ত হওয়ার পর র‌্যাগ ডে পালনের রীতি বা উৎসব দেশ ও দেশের বাইরে অনেক বিশ্ববিদ্যালয়েই আছে। পালনের ধরনের পার্থক্য থাকতে পারে। বছরের একটি নির্দিষ্ট দিনে ব্যাচের সবাই অথবা বিভাগের সবাই মিলে উৎসবের মধ্য দিয়ে মজা করেন। তবে আমাদের দেশের চর্চা অনুযায়ী, সাধারণত এটি অনার্স অথবা মাস্টার্স শেষে হয়ে থাকে। এটিকে অনেকে শিক্ষা সমাপনী উৎসবও বলেন।আমাদের সময় পর্যন্ত এই র‌্যাগ ডে নামের এ উৎসব ছিল বেশ আনন্দের এবং পাশাপাশি মন খারাপের। অনেক বন্ধুর সঙ্গে আর দেখা হবে না বলে দিনটিকে স্মরণীয় করে রাখতে বাদক দল নিয়ে র‍্যালি, ছবি তোলা, ঘোরাঘুরিসহ অনেক মজা করা হতো। উৎসব শেষে সন্ধ্যায় বিদায়ী শিক্ষার্থীদের জন্য উপাচার্যের পক্ষ থেকে একটি ডিনারের আয়োজন করা হতো। ডিনারের শুরুতে উপাচার্য শিক্ষার্থীদের উদ্দেশে তাঁদের ভবিষ্যতের দিকনির্দেশনা দিতেন।বর্তমানেও বিশ্ববিদ্যালয়জীবনের শেষ দিন বা শিক্ষা সমাপনীকে শিক্ষার্থীরা স্মরণীয় করে রাখে র‍্যাগ ডের মাধ্যমে। তবে সেটি পালনে পরিবর্তন এসেছে। সব বিভাগের পরীক্ষা একই সঙ্গে শেষ হয় না বলে এখন র‍্যাগ ডে পালন হয় বিভাগ অনুযায়ী। এই পালনে এখন প্রাধান্য পাচ্ছে বন্ধুদের সঙ্গে রঙের ছোড়াছুড়ি, টি-শার্টে বিভিন্ন লেখা আর দিন শেষে একটা কনসার্টের আয়োজনের মাধ্যমে।সব বিভাগের একসঙ্গে হয় না বলে কারও কারও র‍্যাগ ডে চলাকালে শব্দে অন্য বিভাগের শিক্ষার্থী ও শিক্ষকদের সমস্যা হতে পারে, বিরক্ত হতে পারেন। তাই বড় জানতে ইচ্ছা করে, কীভাবে এ উৎসব বিশ্ববিদ্যালয়ের একাডেমিক কাউন্সিলের ৩০০ জন শিক্ষকের কাছে একটি অমানবিক নিষ্ঠুর ও নীতিবহির্ভূত উৎসব হিসেবে মনে হলো?অন্যদিকে র‍্যাগিং মানে হলো নতুন আসা শিক্ষার্থীদের আদবকায়দা শেখানোর নামে নিপীড়ন করা। সেই নিপীড়ন অনেক ক্ষেত্রে শিক্ষার্থীদের আত্মহত্যা করতে কিংবা বিশ্ববিদ্যালয় ছাড়তে বাধ্য করেছে। বিশেষ করে বিশ্ববিদ্যালয়ের হলগুলোর গেস্টরুমে এই র‍্যাগিং–চর্চার মাত্রা ভয়াবহ।ক্যামব্রিজ অভিধানে র‌্যাগ শব্দটার মানে একাধিক। সেখানে এক টুকরা পুরোনো কাপড়, নিম্নমানের সংবাদপত্র থেকে শুরু করে কাউকে মজার কিন্তু নিষ্ঠুর কিছু বলা কিংবা ছাত্রছাত্রী কর্তৃক আয়োজিত বার্ষিক আনন্দ অনুষ্ঠানকে বোঝানো হয়েছে। অর্থাৎ অর্থের ব্যবহারে ভিন্নতা রয়েছে। যে কারণে কোনোভাবেই একই শব্দ সব সময় একই অর্থ বহন করে না। তাই র‍্যাগিং ও র‍্যাগ ডে পালন কোনোভাবেই এক হয়ে ওঠে না। এই পার্থক্যগুলো বিশ্ববিদ্যালয়ের এতজন শিক্ষকের কাছে স্পষ্ট ছিল না, এই ভেবেই বিস্ময় জাগছে।তাহলে কি আমরা ধরে নেব, র‍্যাগ ডে পালন বন্ধ করার মধ্য দিয়ে র‍্যাগিং বন্ধ হয়েছে বলে দাবি করবে বিশ্ববিদ্যালয় কর্তৃপক্ষ? ওদিকে আসল র‍্যাগবাজসহ অন্যরা মুখ টিপে হাসছে...পুনশ্চ: অবশেষে ঢাকা বিশ্ববিদ্যালয়ের উপাচার্য মহোদয়ের আংশিক বোধোদয় হয়েছে। তিনি প্রথম আলোকে বলেন, ‘ক্যাম্পাসে র‌্যাগ ডে নিষিদ্ধ করা হয়নি। ভুল-বোঝাবুঝি ও অসাবধানতার কারণে বিশ্ববিদ্যালয়ের জনসংযোগ দপ্তর থেকে তথ্যটি ভুলভাবে গণমাধ্যমে গিয়েছিল৷...আসলে যেটি করা হয়েছে, তা হলো শিক্ষা সমাপনী অনুষ্ঠানকে কীভাবে আরও সুন্দর, নান্দনিক ও ভালো করা যায়, তার একটি নীতিমালা তৈরির জন্য আমরা একটি কমিটি করে দিয়েছি৷’নিষিদ্ধ এখন নীতিমালায় এসে থামলেও, এর মাধ্যমে শিক্ষার্থীদের উৎসবে কর্তৃপক্ষীয় নজরদারিরই আসলে ব্যবস্থা হলো।জোবাইদা নাসরীন: শিক্ষক, নৃবিজ্ঞান বিভাগ, ঢাকা বিশ্ববিদ্যলয়।[email protected] com",
   "Meta-Summary": "বড় জানতে ইচ্ছা করে, কীভাবে র‌্যাগ ডে বিশ্ববিদ্যালয়ের একাডেমিক কাউন্সিলের ৩০০ জন শিক্ষকের কাছে একটি অমানবিক, নিষ্ঠুর ও নীতিবহির্ভূত উৎসব হিসেবে মনে হলো? ঢাকা বিশ্ববিদ্যালয়ের উপাচার্য অবশ্য শুধরে নিয়েছেন, নিষিদ্ধের বদলে র‌্যাগ ডে পালনের নীতিমালার মাধ্যমে কর্তৃপক্ষীয় নজরদারির ব্যবস্থা করেছেন। লিখেছেন জোবাইদা নাসরীন"
 },
 "doc_11062" : {
   "Description": "আমাদের স্কুলের পাঠ্যবইয়ে ‘বই কেনা’ নামে প্রখ্যাত লেখক সৈয়দ মুজতবা আলীর একটি প্রবন্ধ ছিল। এই প্রবন্ধে তিনি বই কেনায় বাঙালি মধ্যবিত্তের অনীহার বিষয়টি তুলে ধরেছিলেন রস ও শ্লেষ মিশিয়ে। তিনি লিখেছিলেন, বই কিনে কেউ কখনো দেউলিয়া হয় না। বই কিনে কেউ দেউলিয়া না হলেও বই বিক্রি করে কিংবা প্রকল্পের নামে যে রাতারাতি কোটিপতি হওয়া যায়, সে নজির আমরা সম্প্রতি হাতেনাতেই পেলাম।মুক্তিযুদ্ধকে নতুন প্রজন্মের কাছে তুলে ধরতে সরকার সরকারি প্রাথমিক বিদ্যালয়ে বঙ্গবন্ধু কর্নার স্থাপনের উদ্যোগ নিয়েছে। সিদ্ধান্ত ছিল ৬৫ হাজার ৭০০ সরকারি বিদ্যালয়ের জন্য ১৩০ কোটি টাকার শিশুদের পাঠ উপযোগী বই কেনা হবে। খুবই ভালো উদ্যোগ। কিন্তু উদ্যোক্তাদের হয়তো জানা নেই, বাংলাদেশ অনেক সরকারি প্রাথমিক বিদ্যালয় এতটাই ভঙ্গুর যে সেখানে বঙ্গবন্ধু কর্নার করার মতো কোনো জায়গা নেই। আমরা বন্যায় অনেক স্কুলঘর ভেসে যেতে দেখলাম। অনেক স্কুলঘর নদীতে ভেঙে যেতে দেখলাম।কিন্তু যাঁরা বঙ্গবন্ধু কর্নারের জন্য বই সরবরাহ করবেন, তাঁদের তো কোনো সমস্যা নেই। তালিকাটি একবার হাতে পেলে প্রতিটি বই ৬৫ হাজার ৭০০ কপি সরবরাহ করে কোটি কোটি টাকা কামানো যাবে। বই মানে সৃজনশীল রচনা হতে হবে, এমন কথা নেই। দুই মলাটের মধ্যে নানাজনের লেখা সংগ্রহ করতে পারলেই হলো।মুক্তিযুদ্ধবিষয়ক বইয়ে যদি মুক্তিযুদ্ধবিষয়ক মন্ত্রীর কোনো লেখা বা বাণী থাকে, তাহলে আর সেটিকে উপেক্ষা করার সাহস কারও থাকবে না।১৩০ কোটি টাকার বই কেনার কাজটি হয়তো লোকচক্ষুর আড়ালেই সম্পন্ন হতো, যেমন সরকারের আরও অনেক প্রকল্পের কাজ হয়ে থাকে। কিন্তু প্রকাশক ও লেখকেরা আপত্তি জানানোয় ভেতরের গুমর ফাঁস হয়ে যায়। প্রথমে প্রকাশকেরা আপত্তি করলেন। ২৪ জুন ১৫ জন লেখক এক বিবৃতিতে বলেন, ‘এই ধরনের অস্বচ্ছ কাজ সমর্থনযোগ্য নয়। বাংলাদেশের অনেক লেখক বঙ্গবন্ধু ও মুক্তিযুদ্ধ নিয়ে বই লিখেছেন। বই কেনার পূর্বেই এসব বই নির্বাচন প্রক্রিয়ায় আনা আবশ্যক।’কবি নির্মলেন্দু গুণ ফেসবুকে লিখছেন যে, যদি লেখক-কবিদের মতামত উপেক্ষা করে বই কেনা অব্যাহত রাখা হয়, তাহলে পাঠ্যবই থেকে যেন তাঁর কবিতা প্রত্যাহার করে নেওয়া হয়।উদ্যোগটি ছিল প্রাথমিক ও গণশিক্ষা মন্ত্রণালয়ের। কিন্তু প্রাথমিক ও গণশিক্ষা প্রতিমন্ত্রী মো. জাকির হোসেন বলেছেন, ‘বই বাছাইয়ের বিষয়ে আমি কিছু জানি না। আমার কমিটি ৩০ থেকে ৩৫টি বইয়ের তালিকা দিয়েছে। এখান থেকে আমাকে বাইপাস করে ৮টি বই কেনা হয়েছে। এমনকি আমাকে না জানিয়ে টেন্ডারও করা হয়। তাই কেলেঙ্কারির কথা জানার পরপরই তদন্তের নির্দেশ দিয়েছি।’লেখক-প্রকাশকদের আপত্তির মুখে বই বাছাইয়ের প্রক্রিয়া স্থগিত হয়েছে। কিন্তু এর আগেই ৩০ কোটি টাকা ব্যয় করে ৮টি বই কেনার সিদ্ধান্ত নেন সংশ্লিষ্টরা। খালি হাতে তো ফেরা যায় না। এর মধ্যে ৩টি বই কেনার খরচ ২০ কোটি ৭০ লাখ ৮৬ হাজার ৪০০ টাকা। এ তিনটি বইয়ের প্রকাশক জনৈক নাজমুল হোসেন। তাঁর প্রকাশনা সংস্থা জার্নি মাল্টিমিডিয়া লিমিটেড ও স্বাধিকা পাবলিকেশনস।ইতিমধ্যে দুটি বইয়ের স্বত্ব চুরি ও ১৭ কোটি ৫৭ লাখ ৫৬ হাজার ৫০০ টাকা হাতিয়ে নেওয়ার অভিযোগ উঠেছে ওই জার্নি মাল্টিমিডিয়া ও স্বাধিকার বিরুদ্ধে। বই দুটির নাম ‘বঙ্গবন্ধু মানেই স্বাধীনতা’ এবং বঙ্গবন্ধুর জেলজীবন নিয়ে লেখা ‘৩০৫৩ দিন’।বই ক্রয় কেলেঙ্কারির ঘটনা জানাজানি হওয়ার পর দুটি তদন্ত কমিটি হয়েছে। একটি করেছে প্রাথমিক ও গণশিক্ষা মন্ত্রণালয়, আরেকটি সংসদীয় কমিটি।উল্লিখিত বই দুটি মৌলিক নয়। নানাজনের লেখার সংকলন। ‘বঙ্গবন্ধু মানেই স্বাধীনতা’ বইয়ের সম্পাদক অমিতাভ দেউরী অভিযোগ করেছেন, ‘গোপনে প্রকাশকের নাম পরিবর্তন করে নিজের নামে কপিরাইট করে নিয়ে প্রায় ২০ কোটি টাকার বেশি হাতিয়ে নেওয়ার চেষ্টা করছে জার্নি মাল্টিমিডিয়া ও স্বাধিকা। মুক্তিযুদ্ধবিষয়ক মন্ত্রণালয়ের অনুরোধে বইটি আমি সম্পাদনা করলেও পরবর্তী সময়ে আমাকে না জানিয়ে নাজমুল হোসেন নিজের নাম প্রধান গবেষক ও সমন্বয়ক-প্রকাশক হিসেবে তাঁর স্ত্রীর নাম দিয়েছেন। এমনকি গোপনে বইয়ের কপিরাইটও তাঁর নামে করিয়ে নিয়েছেন।’ দেউরী ঢাকায় কপিরাইট অফিসে বইটির কপিরাইট বাতিলের আবেদন করেছেন।অন্যদিকে নাজমুল হোসেনের দাবি, ‘বইটি সম্পাদনা করতে তাঁর প্রতিষ্ঠান থেকে মি. দেউরীকে নিয়োগ করা হয়েছিল এবং চুক্তি অনুযায়ী তাঁকে অর্থও দেওয়া হয়েছে। বইটির কপিরাইট আমাদের। পরে চুক্তি হয় মুক্তিযুদ্ধ মন্ত্রণালয়ের সঙ্গে এবং সে অনুযায়ী তারা ২৩ শতাংশ লভ্যাংশ পাবে।’আর বঙ্গবন্ধুর কারাগারে থাকার সময় নিয়ে লেখা ‘৩০৫৩ দিন’ বইটি বাংলাদেশ কারা কর্তৃপক্ষ প্রকাশ করেছে। কিন্তু বঙ্গবন্ধু কর্নারের জন্য যে বই সরবরাহ করা হয়েছে, সেখানে সম্পাদক হিসেবে নাজমুল হোসেন ও প্রকাশক হিসেবে তাঁর প্রতিষ্ঠানের নাম উল্লেখ করা হয়েছে। নাজমুল বলেছেন, বইটিরও তিনি উদ্যোক্তা, পাণ্ডুলিপি তাঁর করা। কারা কর্তৃপক্ষকে প্রস্তাব দিয়েছেন, ছাপা, মুদ্রণ ও বিপণনের দায়িত্ব দিলে তাদের ২০ শতাংশ সম্মানী দেওয়া হবে।একেই বলে কইয়ের তেলে কই ভাজা। সরকারের এক মন্ত্রণালয় বই কিনবে। আর দুটি মন্ত্রণালয় বই প্রকাশ করবে (কারা কর্তৃপক্ষ স্বরাষ্ট্র মন্ত্রণালয়ের অধীনে)। মাঝখান থেকে প্রকাশক লেখা সংগ্রহ, সম্পাদনা, বই ছাপা, মুদ্রণ ও বিপণন বাবদ কোটি কোটি টাকা হাতিয়ে নেবেন। তবে নাজমুল এখানে লাভের গুড় একা নিয়ে যেতে চাননি। কারা কর্তৃপক্ষ ও মুক্তিযুদ্ধবিষয়ক মন্ত্রণালয়কে যথাক্রমে ২০ ও ২৩ শতাংশ সম্মানী দিতে চেয়েছেন।প্রশ্ন হলো, প্রাথমিক ও গণশিক্ষা মন্ত্রণালয় ৬৫ হাজার ৭০০ প্রাথমিক বিদ্যালয়ের জন্য বই কেনার সিদ্ধান্ত না নিলে রাতারাতি দুটি সম্পাদিত বই প্রকাশিত হতো কি না? প্রকাশিত হলেও প্রকাশক কারা কর্তৃপক্ষ ও মুক্তিযুদ্ধবিষয়ক মন্ত্রণালয়কে ২০ ও ২৩ শতাংশ হারে সম্মানী দিতেন কি না? বাংলাদেশের সবচেয়ে জনপ্রিয় লেখকও ১৫ শতাংশের বেশি সম্মানী পান না। আর মুক্তিযুদ্ধবিষয়ক মন্ত্রণালয় কোনো কিছু না করে ২৩ শতাংশ এবং কারা কর্তৃপক্ষ ২০ শতাংশ সম্মানীর ভাগীদার হয়েছে।মুক্তিযুদ্ধবিষয়ক মন্ত্রণালয় বই প্রকাশ করেনি। অথচ মন্ত্রণালয়ের নাম ব্যবহার করতে দিয়েছে। এই মন্ত্রণালয়ের কাজ মুক্তিযোদ্ধাদের স্বার্থ সমুন্নত রাখা। অন্যের বইয়ে নাম ব্যবহার করে সম্মানীর টাকা ভাগাভাগি করা নয়। প্রাথমিক ও গণশিক্ষা প্রতিমন্ত্রী যথার্থই বলেছেন, মুক্তিযুদ্ধবিষয়ক মন্ত্রণালয়ের টাকার প্রয়োজন হলে আমাদের বলত। প্রাথমিক বিদ্যালয়ের শিশু শিক্ষার্থীদের মুক্তিযুদ্ধবিষয়ক বই পড়ানোর নামে এ রকম জালিয়াতি হতে পারে?অতীতেও সরকারি প্রকল্পে বই কেনা নিয়ে অনিয়ম–দুর্নীতি কম হয়নি। মাধ্যমিক ও উচ্চমাধ্যমিক স্তরে শিক্ষার্থীদের বই দেওয়ার জন্য শিক্ষা মন্ত্রণালয় একটি প্রকল্প নিয়েছিল আওয়ামী লীগের প্রথম সরকারের আমলে। কিন্তু পরে দেখা গেল রাজনৈতিক নেতা-কর্মী ও তাঁদের পোষ্যদের লেখা বইয়ের ভিড়ে প্রকৃত লেখকদের আর জায়গা হয় না। আওয়ামী লীগ আমলে আওয়ামী লেখক ও বিএনপির আমলে বিএনপির লেখকদের নিম্ন মানের বই কিনে স্কুল-কলেজের পাঠাগারগুলো ভরে ফেলা হয়েছিল। একপর্যায়ে প্রকল্পটিই বাতিল হয়ে যায়।প্রকাশক-লেখকেরা বলেছেন, প্রাথমিক ও গণশিক্ষা মন্ত্রণালয়ের বই কেনা প্রকল্পের পুরো প্রক্রিয়া বাতিল করতে হবে। সরকারি প্রকল্পে বই কেনার নামে জনগণের করের অর্থের অপচয় বন্ধ করতে হবে। নতুন করে দরপত্র আহ্বান করে যাঁরা প্রকৃতই শিশুদের উপযোগী মুক্তিযুদ্ধ বিষয়ে লেখালেখি করেন, যাচাই–বাছাই করে তাঁদের বই নেওয়া হোক।আমরা দুটি তদন্ত কমিটির সিদ্ধান্তের অপেক্ষায় আছি।সোহরাব হাসান: কবি ও সাংবাদিক।",
   "Meta-Summary": "বই কিনে কেউ কখনো দেউলিয়া হয় না। বই কিনে কেউ দেউলিয়া না হলেও বই বিক্রি করে কিংবা প্রকল্পের নামে যে রাতারাতি কোটিপতি হওয়া যায়, সেই নজির আমরা সম্প্রতি হাতেনাতেই পেলাম। একেই বলে কইয়ের তেলে কই ভাজা। সরকারের এক মন্ত্রণালয় বই কিনবে। আর দুটি মন্ত্রণালয় বই প্রকাশ করবে। মাঝখানে কোটি টাকা হাতিয়ে নেবে কতিপয় তস্কর। লিখেছেন সোহরাব হাসান"
 },
 "doc_11063" : {
   "Description": "লিওনেল মেসি কোন দলে যাবেন? এটাই সম্ভবত এখন সবচেয়ে উচ্চারিত প্রশ্ন। সবাই অধীর আগ্রহ নিয়ে এ প্রশ্নের উত্তর তালাশ করছেন। মেসি এখন মনোযোগের কেন্দ্রবিন্দুতে। দু-এক দিন আগেও সবার ব্যস্ততা ছিল ইউরোপীয় চ্যাম্পিয়নস লিগ নিয়ে। পিএসজি প্রথমবারের মতো চ্যাম্পিয়ন হবে, না জার্মানির বায়ার্ন মিউনিখ ষষ্ঠবারের মতো শিরোপা জিতে নেবে—এ নিয়ে পক্ষে-বিপক্ষে তর্কে মেতে ছিলেন অনেকে। যদিও শুরুর দিকে বার্সেলোনা বা রিয়াল মাদ্রিদ শিবিরে বিভক্ত ছিল ফুটবলপ্রেমিকেরা। রাত জেগে অনেকেই মেসি–রোনালদোর খেলা দেখছেন। খেলা নিয়ে তুমুল আলোচনা–সমালোচনা, তর্ক–বিতর্ক করেছেন।রিয়াল, বার্সেলোনা বা মেসি আমাদের দেশীয় কেউ না। তারপরও তাঁদের নিয়ে ক্রীড়ামোদীদের আগ্রহের ঘাটতি নেই। অথচ একসময় আমাদের আবাহনী, মোহামেডান, আসলাম, সাব্বিরদের নিয়ে কী তুমুল আলোচনা, দলাদলিই না হতো। মারামারিও নেহাত কম হয়নি। কিন্তু ওই সব দিন হারিয়ে গেল কেন? ঘরোয়া খেলাধুলা এখন আর আলোচনাতেই নেই।খেলাধুলার প্রতি সাধারণ মানুষের যে অনুরাগ–আবেগ, সেটাই প্রকাশিত হতো আবাহনী বা মোহামেডানকে সমর্থন করার মধ্য দিয়ে। এখন আর আবাহনী–মোহামেডানের খেলা দেখতে সমর্থকেরা স্টেডিয়ামে যান না। গত কয়েক বছরে আবাহনী-মোহামেডানের দ্বৈরথ নিয়ে সামাজিক যোগাযোগমাধ্যমে কেউ আলোচনা করেছেন বলেও নজরে আসেনি। অথচ আশি বা নব্বইয়ের দশকে আমাদের আন্তর্জাতিক মানের কোনো তারকা খেলোয়াড় ছিল না। এখন আছে। সাকিব আল হাসান বিশ্বের সেরা অলরাউন্ডার। ছিলেন মোহাম্মদ আশরাফুলের মতো ব্যাটসম্যান। আছেন মাশরাফির মতো এক লড়াকু। বিশ্বকাপ ক্রিকেটে বাংলাদেশ কোয়ার্টার ফাইনালে খেলে। চ্যাম্পিয়নস ট্রফিতে সেমিফাইনাল পর্যন্ত লড়েছে। কিন্তু এখন যেন আগের সেই তাল নেই। যদিও আন্তর্জাতিক ক্রিকেটে বাংলাদেশের খেলা নিয়ে উন্মাদনা আছে; কিন্তু ঘরোয়া ক্রিকেট বা অন্য খেলাধুলা নিয়ে কোনো আলাপচারিতা নেই। জনপরিসর থেকে একেবারেই উধাও।এর কারণ কী? অনেকেই মনে করেন, ঘরোয়া খেলাধুলার আসরে এখন আর কোনো প্রতিযোগিতা নেই। পাতানো খেলা নিয়ে ধুঁকছে ক্রিকেট। ঘরোয়া ক্রিকেটে ৯০ বলের ওভার করার নজিরও আছে। ফুটবলেও একই অবস্থা। পাতানো খেলার অভিযোগ করে অভিযোগকারীই সাজা পেয়েছেন। সব সম্ভবের দেশে এসবই সম্ভব ক্রীড়াঙ্গনে।কেলেঙ্কারির কথা জেনেশুনে খেলা দেখা বা খেলা নিয়ে আলোচনার আগ্রহই হারিয়ে ফেলেছে সমর্থকেরা। মাঠে প্রতিযোগিতা না থাকলে দর্শক যাবে কেন?অথচ এখন মাঠে প্রতিযোগিতা বেশি করে থাকার কথা। ক্লাবগুলোর বিনিয়োগ বেড়েছে। খেলোয়াড়দের পারিশ্রমিকও আগের তুলনায় অনেক বেশি। আগে কালেভদ্রে ব্রাদার্স, বিমান ও মেরিনার্স বা ঊষা বড় দল আবাহনী, মোহামেডানের সঙ্গে বিভিন্ন খেলায় শিরোপার ভাগ বসাত। এখন কিন্তু সমপর্যায়ের দল অনেক। জাতীয় ফুটবল লিগেই সমমানের দল আছে ছয় থেকে সাতটি। ক্রিকেটেও একই অবস্থা। আবাহনী–মোহামেডানের বাইরের দল শিরোপাও জিতে হরদম। হিসাব বলে, এখন ফুটবল বা ক্রিকেট লিগ আগের থেকে জমজমাট হওয়ার কথা। কিন্তু ঢাকার লিগে গ্যালারিগুলো খাঁ খাঁ করে। শেষবারের বিপিএলেও দর্শক জোটেনি খুব বেশি।সমর্থক–দর্শকেরা মাঠ থেকে আস্তে আস্তে সরে যাচ্ছে। সাত সমুদ্র তেরো নদীর ওপার থেকে মেসি–রোনালদোরা দেশীয় দর্শকদের যতটা আকৃষ্ট করেন; দেশীয় খেলোয়াড়েরা ততটা পারছেন না। রাত জেগে যত মানুষ মেসির খেলা দেখে, তত মানুষ ঢাকার লিগে আবাহনী মোহামেডানের খেলা দেখতে যায় না। ক্রিকেটে সাকিব, মাশরাফির জনপ্রিয়তায় কোনো ঘাটতি নেই। কিন্তু যতক্ষণ জাতীয় দলের জার্সিতে খেলেন, ততক্ষণই তাঁরা নায়ক। জাতীয় দলের ক্ষেত্রে জাতীয়তাবাদ কাজ করে। কিন্তু ক্লাব পর্যায়ে তাঁরা আকরাম, নান্নুদের মতো দর্শক টানতে পারছেন না।বাস্তবতা হচ্ছে আমাদের এখন কোনো নায়ক নেই। আইকন বলতে যা বোঝায়, তেমন কেউ নেই। তাই এখন মুন্না না কায়সার, আসলাম না সালাম মোর্শেদি, রাজ্জাক না আলমগীর, ববিতা না শাবানা, সাবিনা ইয়াসমীন না রুনা লায়লা, কে কার থেকে ভালো—এসব নিয়ে সমাজে আলোচনা, সমালোচনা কোনোটাই নেই। অনেকে এই ধরনের আলোচনাকে কুতর্ক বলতে পারেন। কিন্তু এই ধরনের আলোচনায় বুদ্ধিবৃত্তিক একধরনের জ্ঞানের আদান–প্রদান হয়। কোনো ভক্ত যখন মেসির পক্ষে যুক্তি তুলে ধরেন, তার মানে ওই ভক্ত নিয়মিত মেসির খেলা দেখেন এবং খেলাটা বোঝেন এবং সেই মোতাবেক তিনি কথা বলেন। যিনি খেলা দেখেন না, গান শোনেন না, সিনেমা দেখেন না, তাঁর পক্ষে এ ধরনের আলোচনায় শরিক হওয়ার সম্ভব না। আর না দেখা ও শোনার কারণ হচ্ছে, কোনো আইকনিক চরিত্র তাঁকে আকৃষ্ট করছে না।খেলাধুলা, শিক্ষা, সাংস্কৃতিক পরিমণ্ডলে আইকন না থাকা এক ক্ষয়িষ্ণু সমাজের আভাস দেয়। সমাজ রূপান্তরের প্রক্রিয়ায় কেউই অন্যদের থেকে পৃথক হতে পারছেন না। তাই সমাজে ভিনদেশি আইকনরা অবস্থান করে নিচ্ছে। এখন বিশ্বায়নের যুগ।টিভি খুললেই মেসি, রোনালদো, নেইমারদের খেলা দেখা যায়। তাই তাঁদের প্রতি ভক্তদের অনুরাগ বেশি। উঁচু দরের খেলা দেখে ঢাকা লিগের খেলা কারও ভালো লাগে না। এ রকম যুক্তির পক্ষে অনেকেই কথা বলে থাকেন। তাহলে শুধু ঢাকা লিগ কেন, সারা বিশ্বেই স্থানীয় লিগের প্রতি দর্শকের আগ্রহ কমে যেত। বেশি দূরে যেতে হবে না।কলকাতাতেই এখনো মোহনবাগান ও ইস্টবেঙ্গলের খেলা থাকলে সল্ট লেকে দর্শনের ঢল নামে। উচ্ছ্বাসের আবিরে ঢেকে যায় যুবভারতীর গ্যালারি। আর আমাদের মাঠে দর্শক নেই।কিন্তু মনে হয়, আমাদের দর্শকদের খেলার প্রতি টান কমেনি। খেলাধুলার প্রতি আগ্রহ আগের মতোই আছে। এ কারণেই তারা রাত জেগে খেলা দেখে। ঢাকায় ক্রিকেটের আন্তর্জাতিক ম্যাচ থাকলে দর্শক ঠিকই মাঠে যায়। তবে দেশীয় খেলাধুলার আয়োজনের প্রতি কোনো আকর্ষণ বোধ করে না। কারণ, খেলাধুলার মধ্যেও দুর্নীতি প্রবেশ করেছে মারাত্মকভাবে। নেতিবাচক রাজনীতির দখলে দেশের ক্রীড়াঙ্গন।খেলোয়াড় থেকে সংগঠক—সবাই এখন অপরাজনীতিতে যুক্ত। আগে রাজনীতিবিদেরা সংগঠক হতেন। তাঁরাই ক্লাবগুলো পরিচালনা করতেন। এখন সংগঠক ও খেলোয়াড়েরা রাজনীতিবিদ হন। রাজনীতি খারাপ কিছু না। যেকেউই রাজনীতি করতে পারেন। তবে নীতি–নৈতিকতা জলাঞ্জলি দিয়ে না। খেলোয়াড়েরা বিতর্কিত, প্রশ্নবিদ্ধ ভোটের মাধ্যমে সংসদ সদস্য পদে নির্বাচিত হন। পাতানো খেলার জন্য সংগঠকেরা নিজেরাই দর্শকদের মাঠে দেখতে চান না। সমাজের আর দশটা সেক্টরের মতো ক্রীড়াঙ্গনেও মূল্যবোধের চরম অবক্ষয় ঘটেছে। ১৫ থেকে ২০ বছর ধরেই এই অবক্ষয়ের শুরু।পতিত মূল্যবোধ ধারণ করে কেউ নায়ক হতে পারেন না। প্রয়াত ফুটবলার মোনেম মুন্নার নিশ্চয়ই কোনো রাজনৈতিক সমর্থন ছিল। কিন্তু তাঁর মূল্যবোধ নিয়ে কোনো দ্বিমত ছিল না। এ কারণেই মৃত্যুর এত বছর পরেও নায়কের আসনে এখনো সমাসীন মুন্না। তিনি শুধু আবাহনীরই নায়ক না; তিনি বাংলাদেশের মুন্না। সীমান্ত পেরিয়ে পশ্চিমবঙ্গেও তিনি সমানভাবে জনপ্রিয়। মুন্নার সমান জনপ্রিয় না হোক, তাঁর ধারেকাছেও কেউ গত ১৫ থেকে ২০ বছরে আসতে পারেননি। না ফুটবলে, না ক্রিকেটে।ড. মারুফ মল্লিক: রাজনৈতিক বিশ্লেষক",
   "Meta-Summary": "সাত সমুদ্র তেরো নদীর ওপার থেকে মেসি–রোনালদোরা দেশীয় দর্শকদের যতটা আকৃষ্ট করেন, দেশীয় খেলোয়াড়েরা ততটা পারছেন না। রাত জেগে যত মানুষ মেসির খেলা দেখে, তত মানুষ ঢাকার লিগে আবাহনী–মোহামেডানের খেলা দেখতে যায় না। ক্রিকেটে সাকিব, মাশরাফির জনপ্রিয়তায় কোনো ঘাটতি নেই। কিন্তু যতক্ষণ জাতীয় দলের জার্সিতে খেলেন, ততক্ষণই তাঁরা নায়ক। লিখেছেন মারুফ মল্লিক"
 },
 "doc_11064" : {
   "Description": "গত বৃহস্পতিবার সকালে রাশিয়ার বিরোধীদলীয় নেতা আলেক্সি নাভালনি সাইবেরিয়ার তোমস্ক শহরের একটি হোটেল থেকে বেরিয়ে বিমানবন্দরের দিকে যাচ্ছিলেন। স্থানীয় নির্বাচনে প্রেসিডেন্ট ভ্লাদিমির পুতিনের দলের বিরুদ্ধে প্রচার চালানোর জন্য তিনি তোমস্ক এসেছিলেন। কাজ সেরে তিনি মস্কো ফেরার জন্য বিমানবন্দরে যাচ্ছিলেন। বিমানবন্দরে বসে নাভালনি এক কাপ চা খেয়ে বিমানে চড়লেন। বিমান আকাশে ওঠার পরপরই তিনি অসুস্থ বোধ করা শুরু করলেন। অবস্থা গুরুতর দেখে ওমস্ক শহরে বিমান জরুরি অবতরণ করল। নাভালনিকে হাসপাতালে ভর্তির পর তিনি কোমায় চলে গেলেন। এর কিছুক্ষণের মধ্যেই আইসিইউ কক্ষ সাদাপোশাকধারী নিরাপত্তাকর্মীদের উপস্থিতিতে ভরে গেল।প্রথমে চিকিৎসকেরা বললেন, নাভালনির রক্তে বিষাক্ত রাসায়নিকের উপস্থিতি আছে। কিন্তু ঘণ্টা কয়েক পর তাঁরাই বলা শুরু করলেন, সে ধরনের কোনো রাসায়নিক তাঁর রক্তে নেই। নাভালনির স্ত্রী উলিয়া যখন বললেন, এখানে তাঁর স্বামীর সুচিকিৎসা হবে না এবং সে জন্য তিনি তাঁকে বিদেশে নিয়ে যেতে চান তখন চিকিৎসকেরা বললেন, এ অবস্থায় তাঁকে বিদেশে নেওয়ার চেষ্টা করলে তিনি যাত্রাপথেই মারা যেতে পারেন। শুক্রবার রাতে পশ্চিমা কিছু দেশের নেতারা পুতিনকে ফোন করার পর হাসপাতাল কর্তৃপক্ষ শেষ পর্যন্ত তাঁকে ছাড়পত্র দেয় এবং তাঁকে দ্রুত জার্মানিতে নিয়ে যাওয়া হয়।রাশিয়ার অধিকারকর্মী ও সংবাদমাধ্যম মেডিয়াজোনার প্রতিষ্ঠাতা পিতর ভার্জিলোভ বলেছেন, নাভালনির ক্ষেত্রে যে যে ঘটনা ঘটেছে, দুই বছর আগে ঠিক একই ধরনের ঘটনা তাঁর ক্ষেত্রেও ঘটেছে। একই কায়দায় তাঁকেও বিষ খাওয়ানো হয়েছিল। পিতর ভার্জিলোভ আমাকে বলেছেন, ‘নাভালনির ঘটনার সঙ্গে আমার পার্থক্য শুধু এই, তাঁকে বিষ খাওয়ানো হয়েছে এয়ারপোর্টে আর আমাকে আদালতের মধ্যে।’বিশ্বকাপের মাঠে পুলিশের পোশাক পরে দৌড়াদৌড়ি করার ‘অপরাধে’ ভার্জিলোভের বান্ধবী নিকা নিকুলশিনার বিচার হচ্ছিল। ২০১৮ সালের ১১ সেপ্টেম্বর আদালতে শুনানির সময় ভার্জিলোভও সেখানে যান। আদালতের ওয়েটিংরুমে তিনি চা খেয়েছিলেন। এরপর বাড়ি ফিরে তিনি অসুস্থ বোধ করা শুরু করেন। তাঁর দৃষ্টিশক্তি ফিকে হতে শুরু করে, কথা জড়িয়ে আসতে থাকে এবং তিনি কাউকে চিনতে পারছিলেন না। ভার্জিলোভকে হাসপাতালে নেওয়ার পর সেখানে প্রচুর নিরাপত্তাকর্মী হাজির হন এবং তাঁর সঙ্গে স্বজনদের দেখা করতে দেওয়া হচ্ছিল না। রুশ চিকিৎসকেরা বললেন, তাঁর দেহে কোনো বিষাক্ত উপাদান নেই এবং তাঁরা তাঁকে বিদেশে চিকিৎসা করতে যেতে দিতে অনেক সময় নিলেন। ১৫ সেপ্টেম্বর তাঁকে জার্মানিতে নেওয়া হয়। সেখানকার চিকিৎসকেরা বললেন, তাঁর দেহে খুব কম মাত্রার বিশেষ ধরনের কোনো বিষাক্ত পদার্থ ছিল, যা দেহ থেকে বেরিয়ে গেছে এবং সেটা ঠিক কী ধরনের পদার্থ ছিল, তা শনাক্ত করা খুব কঠিন।আরেক বিরোধীদলীয় নেতা প্রায় একই ধরনের ঘটনার শিকার হয়েছিলেন। তাঁর নাম ভ্লাদিমির কারা-মুরজা। কারা-মুরজা বলেছেন, নাভালনি অসুস্থ হওয়ার পর তাঁর মধ্যে যে ধরনের লক্ষণ দেখা গেছে, ঠিক একই ধরনের সমস্যায় পড়েছিলেন তিনি। কারা-মুরজার বিশ্বাস, তাঁকে দুবার বিষ খাওয়ানো হয়েছিল।বিখ্যাত সাংবাদিক আন্না পোলিৎকোভস্কিয়াকেও একই কায়দায় ২০০৪ সালে চায়ের সঙ্গে বিষ খাওয়ানো হয়েছিল। তিনি কোমায় গেলেও পরে সুস্থ হয়েছিলেন। এর দুই বছর পর তাঁকে গুলি করে কে বা কারা মেরে ফেলে। সবার নিশ্চয়ই মনে আছে সাবেক ডাবল এজেন্ট রুশ নাগরিক সেরগেই স্ক্রিপাল ও তাঁর মেয়েকে ব্রিটেনের সালিসবুরি শহরে থাকার সময় নোভিচক নামের নার্ভ এজেন্ট দিয়ে হত্যা করার চেষ্টা হয়েছিল। ব্রিটেনের গোয়েন্দারা পরে বলেছিলেন, রুশ গোয়েন্দারা স্ক্রিপাল ও তাঁর মেয়ের পানীয়তে নোভিচক মিশিয়ে দিয়েছিলেন। তবে সে যাত্রায় দুজনই বেঁচে যান। এর আগে কেজিবির সাবেক এজেন্ট আলেক্সান্দার লিৎভিনেনকোকে ২০০৬ সালে লন্ডনে প্লুটোনিয়াম খাইয়ে দেন রুশ গোয়েন্দারা। এতে মারা যান লিৎভিনেনকো। সাংবাদিক ইউরি শেকোচিখিনও বিষক্রিয়ায় আক্রান্ত হয়ে মারা যান ২০০৩ সালে। ধারণা করা হয়, তাঁকেও খাবারের সঙ্গে বিষ মিশিয়ে দিয়ে মারা হয়। এভাবে পুতিনের কত ভিন্নমতাবলম্বী বিষক্রিয়ার শিকার হয়ে মারা গেছেন, তার ঠিকঠিকানা নেই। ধারণা করা হয়, সরকারের পক্ষ থেকে মেরে ফেলার উদ্দেশে্য নয়, বরং ভয় দেখানোর জন্যই ভিন্নমতাবলম্বীদের খাবারে বিষ মিশিয়ে দেওয়া হয়।পুতিন ২০২৪ সাল পর্যন্ত তাঁর ক্ষমতার মেয়াদ বাড়াতে চাইছেন। পুতিনের এ সিদ্ধান্তের কারণে তাঁর জনপ্রিয়তায় ধস নেমেছে। এ পদক্ষেপের প্রতিবাদে রাশিয়ার বিভিন্ন শহরে করোনার মধ্যেও বিক্ষোভ হয়েছে। কিন্তু পুতিন এসব বিক্ষোভকে দানা বাঁধতে দিতে চাইছেন না। এ কারণে ভয় সংক্রমিত করতে চাইছেন। তবে নাভালনির এ বিষপ্রয়োগের ঘটনা রুশ নাগরিকদের যেভাবে ক্ষুব্ধ করেছে, তাতে যেকোনো সময় স্বতঃস্ফূর্ত বিক্ষোভ শুরু হয়ে যেতে পারে।আল–জাজিরা থেকে নেওয়া। ইংরেজি থেকে অনূদিতরোমান দোবরোখোতভ: মস্কোভিত্তিক অধিকারকর্মী",
   "Meta-Summary": "পুতিন ২০২৪ সাল পর্যন্ত তাঁর ক্ষমতার মেয়াদ বাড়াতে চাইছেন। পুতিনের এ সিদ্ধান্তের কারণে তাঁর জনপ্রিয়তায় ধস নেমেছে। এ পদক্ষেপের প্রতিবাদে রাশিয়ার বিভিন্ন শহরে করোনার মধ্যেও বিক্ষোভ হয়েছে। কিন্তু পুতিন এসব বিক্ষোভকে দানা বাঁধতে দিতে চাইছেন না। এ কারণে ভয় সংক্রমিত করতে চাইছেন। তবে নাভালনির এ বিষপ্রয়োগের ঘটনা রুশ নাগরিকদের যেভাবে ক্ষুব্ধ করেছে, তাতে যেকোনো সময় স্বতঃস্ফূর্ত বিক্ষোভ শুরু হয়ে যেতে পারে। লিখেছেন রোমান দোবরোখোতভ"
 },
 "doc_11065" : {
   "Description": "নির্বাচন কমিশন সম্প্রতি স্থানীয় সরকারব্যবস্থার সঙ্গে যুক্ত কতগুলো নামশব্দ বদলের উদ্যোগ নিয়েছে। এই বদলের জন্য তারা যেসব যুক্তি দেখিয়েছে, তার প্রশাসনিক দিক আছে, আবার ভাষাগত ও পারিভাষিক দিকও আছে। ২০২০ সালের ১৮ আগস্ট প্রথম আলোয় ‘নির্বাচন কমিশনের নামবদলের অভিযান’ শিরোনামে তোফায়েল আহমেদ এ বিষয়ে তাঁর মত জানিয়েছেন। তাতে তিনি নামবদলের নানান অসুবিধাসহ এর প্রশাসনিক সংকটগুলো তুলে ধরেছেন। এ লেখায় আমরা দেখাব, ভাষা ও পরিভাষার ধারণার দিক থেকেও এ পরিবর্তন-প্রস্তাব সংকটপূর্ণ নয় কেবল, বিপজ্জনকও বটে। কারণ, সুপারিশমালায় যে যুক্তি দেখানো হয়েছে, সেগুলো ভাষা ও পরিভাষা সম্পর্কে প্রাথমিক ধারণাকেও সমর্থন করে না। পুরো দলিল তৈরি হয়েছে ভাষা-সম্পর্কিত দুটি ধারণার ওপর ভিত্তি করে। একটি হলো ‘খাঁটি’ বাংলা, আরেকটি ‘বিদেশি’ শব্দ। দুটিই খুব গোলমেলে ধারণা। দুনিয়ার কোনো ভাষাই খাঁটি নয়, বিশুদ্ধ নয়, হতে পারে না। ভাষা সব সময়ই একটা মিশ্র অস্তিত্ব। কাজ চালানোর জন্য প্রমিত বা মান–ভাষার একটা ধারণা ব্যবহার করতে হয় এ কারণেই। প্রমিত ভাষা ভাষার কোনো ‘শুদ্ধ’ বা ‘খাঁটি’ রূপ নয়, একটা নির্দিষ্ট সময়ে স্থির করা কেজো রূপমাত্র। সেই প্রমিত রূপসহ ভাষার যেকোনো রূপই মিশ্ররূপ। মিশ্রণসহই বাংলা ভাষা একটি ‘সমৃদ্ধ’ ভাষা, কোনো ‘খাঁটি’ রূপে নয়। সুতরাং নির্বাচন কমিশনের সুপারিশে যে ‘খাঁটি’ বাংলার সন্ধান করা হয়েছে বা বরাত দেওয়া হয়েছে, তা ভাষাবিজ্ঞানসম্মত ধারণা নয়।অন্যদিকে, ‘বিদেশি’ শব্দের ধারণাও ভাষার ক্ষেত্রে একটি কুসংস্কারমাত্র। বাংলা ব্যাকরণে বিশেষ ঐতিহাসিক বাস্তবতায় শব্দটি যুক্ত হয়েছিল। ব্যাকরণগত দিক থেকে ধারণাটি যে গ্রহণযোগ্য নয়, তার অন্যতম প্রমাণ এই যে বাংলা একাডেমি প্রকাশিত সর্বশেষ ব্যাকরণে শব্দের এ ধরনের শ্রেণিবিভাগের কোনো আলোচনাই রাখা হয়নি। যদি ধরেও নিই, ‘বিদেশি’ শব্দ বলে একটা বর্গ আছে, তাতেও প্রমাণিত হয় না, এগুলো বাংলা শব্দ নয়। কারণ, পুরোনো ব্যাকরণে ‘বিদেশি’ শব্দ বাংলা শব্দের শ্রেণিবিভাগেরই অংশ, বাইরের কিছু নয়। উল্লেখ্য, যে শব্দগুলো ‘বিদেশি’ বা ‘বিজাতীয়’ অভিধায় নির্বাচন কমিশন বাদ দেওয়ার পরামর্শ দিয়েছে, তার প্রায় প্রতিটি বাংলা একাডেমির বহু প্রচলিত ‘আধুনিক বাংলা অভিধান’ এবং ‘ব্যবহারিক বাংলা অভিধান’-এ সংকলিত হয়েছে। বাংলা অভিধানে সংকলিত হওয়া মানেই হলো এগুলোকে অভিধান কর্তৃপক্ষ বাংলা শব্দ হিসেবেই বিবেচনা করেছে। এ-সম্পর্কিত আরও গভীর কোনো আলোচনায় না গিয়েই তাই নিশ্চিত করে বলা যায়, ‘বিদেশি’ শব্দের যে যুক্তি শব্দগুলো বাদ দেওয়ার জন্য নির্বাচন কমিশন ব্যবহার করেছে, তাতে ভাষাজ্ঞানের কোনো প্রতিফলন ঘটেনি।এবার আসা যাক পরিভাষা প্রসঙ্গে। যে শব্দগুলো পরিবর্তনের কথা উঠেছে, এগুলো পারিভাষিক শব্দ। পারিভাষিক শব্দ সম্পর্কে গোড়ার কথা হলো ভাষা ও পরিভাষা এক বস্তু নয়; বরং ভাষার বৈশিষ্ট্য পরিভাষায় সঞ্চারিত হলে তা পরিভাষা হিসেবে গ্রহণযোগ্য হয় না। পরিভাষা আসলে ‘বাংলা’, ‘ইংরেজি’ প্রভৃতি ভাষার ব্যাপারই নয়, এটা বিশেষ ডিসিপ্লিন, বিষয় বা চর্চার ব্যাপার। তবে কিছু কিছু ক্ষেত্রে পরিভাষা জনজীবনে বিশেষভাবে ব্যবহৃত হয়। যেমন টেলিভিশন, রেডিও বা কম্পিউটার। নির্বাচন কমিশন যে পরিভাষাগুলো বদলাতে চায়, সেগুলো এই গোত্রের। এখন ‘টেলিভিশন’ বা ‘কম্পিউটার’কে ইংরেজি শব্দ হিসেবে বিবেচনা করে যদি এর ‘বাংলা’ করার প্রস্তাব করা হয়, তাহলে তা হবে হাস্যকর উদ্যোগ। কারণ, এক. এগুলো সব বাংলাভাষীর মুখে ব্যবহৃত হয়ে ‘বাংলা’ হয়ে গেছে। দুই. বাঙালি এ শব্দগুলো উচ্চারণ করে বাংলা ধ্বনিতত্ত্ব অনুযায়ী, যে কারণে অন্য ভাষার একই শব্দের উচ্চারণের সঙ্গে বাঙালির উচ্চারণের পার্থক্য আছে। তিন. এই প্রচলিত শব্দগুলো বাদ দিয়ে ‘বাংলা’ প্রতিশব্দ খোঁজা মানেই হলো অপরিচিত বানানো শব্দ আমদানি করা, যা জনগোষ্ঠীর জন্য জুলুম এবং ভাষার স্বভাববিরোধী। ভাষা মুখ থেকে কলমে আসবে, কলম থেকে মুখে নয়। সুযোগ থাকলে, অর্থাৎ লোকপ্রচলিত শব্দ হাজির থাকলে এ নিয়মের ব্যতিক্রম ঘটানো অন্যায়। নির্বাচন কমিশন যে শব্দগুলো বদলের প্রস্তাব করেছে, তার সব কটির ক্ষেত্রে এ সূত্রগুলো প্রযোজ্য।‘মেয়র’, ‘প্রেসিডেন্ট’, ‘চেয়ারম্যান’ প্রভৃতি শব্দ বাংলা পড়তে জানা যেকোনো লোকই পড়তে পারবে এবং বুঝতে পারবে। কিন্তু এর বদলে যদি ‘আধিকারিক’ বা ‘পুরাধ্যক্ষ’-এর মতো কোনো শব্দ চালু করার চেষ্টা হয়, তাহলে তা কষ্ট করে পড়তে পারলেও এক বর্ণও বুঝতে পারবে না। বস্তুত, এ দুই শব্দ ‘বাংলা’ শব্দই নয়। যদি চাপিয়ে দেওয়া হয় এবং বহুদিন ধরে ব্যবহৃত হতে থাকে, তাহলে একসময় হয়তো বাংলা শব্দ হয়ে উঠবে।আবার পুরো আলাপ ‘ভাষা’ কিংবা ‘ভাষার সাধারণ শব্দ’ নিয়ে নয়, পরিভাষা নিয়ে। সেদিক থেকে নির্বাচন কমিশনের প্রস্তাবিত শব্দগুলো বিচার করতে হবে। ‘ইউনিয়ন’-এর বদলে প্রস্তাব করা হয়েছে ‘পল্লি’ শব্দটি। বলা হয়েছে, শব্দটি বহুল প্রচলিত। কথা সত্য। কিন্তু শত বছর ধরে নির্দিষ্ট অর্থে প্রচলিত অর্থাৎ পরিভাষা হিসেবে প্রচলিত ‘ইউনিয়ন’ শব্দের তুলনায় ‘পল্লি’ কথাটা বেশি প্রচলিত কি না, তা প্রমাণসাপেক্ষ। যদি প্রচলিত হয়ও, প্রশ্ন উঠবে, কোন অর্থে প্রচলিত। বাংলা ভাষার শব্দ হিসেবে ‘পল্লি’ কথাটার ব্যবহার আর স্থানীয় সরকারের পরিভাষা হিসেবে প্রস্তাবিত ব্যবহারে বিস্তর ফারাক। বস্তুত, এ দুই ধারণা সম্পূর্ণ আলাদা। একই কথা ‘মহল্লা’র ক্ষেত্রেও প্রযোজ্য। ‘মহল্লা’ প্রচলিত শব্দ বটে। কিন্তু প্রশাসনিক একক হিসেবে নয়। প্রশাসনিক একক হিসেবে ব্যবহার করলে শব্দটির বহুমাত্রিক রূপান্তর ঘটবে। তা হবে নতুন করে পরিচিত হওয়ার মতো শব্দ।আগেই বলেছি, ভাষার শব্দ আর পরিভাষা যে সম্পূর্ণ ভিন্ন জিনিস, এ কথা মনে না রাখলে এই আলাপ অর্থহীন হবে। নতুন শব্দ পরিভাষা হিসেবে গ্রহণ করা যায় না, এমন নয়। কিন্তু প্রশ্ন হলো কেন করব? ‘বিদেশি’ শব্দ বলে? তা তো অযৌক্তিক। কারণ, শব্দগুলো বাংলা। বাংলা অভিধানেই আছে। আর মানুষের কাছে অতি ব্যবহারে পুরোপুরি স্বাভাবিক হয়ে গেছে। নির্বাচন কমিশন সুপারিশমালায় যুক্তি দিয়েছে, সাধারণ মানুষ ইংরেজি বর্ণ জানে না বলে শব্দগুলো উচ্চারণ করতে অসুবিধা হয়। ভুল যুক্তি। তারা ভাষার সাধারণ শব্দের সঙ্গে পরিভাষাকে গুলিয়ে ফেলেছে। সাধারণ নিরক্ষর মানুষ ইংরেজি বর্ণের মারফত শব্দগুলো শেখেনি। শব্দগুলো মুখে প্রচলিত পরিভাষা হিসেবে জেনেছে। আর শব্দগুলোর সঙ্গে ইংরেজি বর্ণেরও কোনো সম্পর্ক নেই। দেখা যাচ্ছে, নির্বাচন কমিশন যে শব্দগুলো বদলের কথা বলছে, সেগুলো পরিচিত ও অভিধানভুক্ত বাংলা শব্দ। আর যে শব্দগুলো চালু করার প্রস্তাব দিয়েছে, সেগুলোর একাংশ পরিচিত-প্রচলিত বাংলা শব্দ হলেও পরিভাষা হিসেবে অচলিত, আর প্রস্তাবিত শব্দগুলোর একাংশ রীতিমতো ‘অ–বাংলা’। যদি কোনো উপকার হতো, যদি বহুজন দীর্ঘদিন ধরে দাবি জানাত, যদি কোনো ধরনের প্রশাসনিক প্রয়োজন দেখা দিত, তাহলে এই ক্ষতি সহ্য করার কথা বিবেচনা করা যেত। কিন্তু এর কোনোটাই নয়। একেবারেই ভুল ধারণার ওপর ভিত্তি করে এমন প্রস্তাব দেওয়া হয়েছে, যা জনভোগান্তি ছাড়া আর কিছুই বয়ে আনবে না। একজন নাগরিক হিসেবে এই অযৌক্তিক ও ক্ষতিকর প্রস্তাব প্রত্যাহারের আবেদন জানাই।মোহাম্মদ আজম: সহযোগী অধ্যাপক, বাংলা বিভাগ, ঢাকা বিশ্ববিদ্যালয়।",
   "Meta-Summary": "নির্বাচন কমিশন যে প্রশাসনিক শব্দগুলো বদলের কথা বলছে, সেগুলো পরিচিত ও অভিধানভুক্ত বাংলা শব্দ। আর যে শব্দগুলো চালু করার প্রস্তাব দিয়েছে, সেগুলোর একাংশ পরিচিত-প্রচলিত বাংলা শব্দ হলেও পরিভাষা হিসেবে অচল। প্রস্তাবিত শব্দগুলোর একাংশ রীতিমতো ‘অ–বাংলা’। একেবারেই ভুল ধারণার ওপর ভিত্তি করে এমন প্রস্তাব দেওয়া হয়েছে, যা জনভোগান্তি ছাড়া আর কিছুই বয়ে আনবে না। "
 },
 "doc_11066" : {
   "Description": "করোনা ও বন্যার কারণে দেশের অর্থনৈতিক অবস্থা নিঃসন্দেহে খুবই নাজুক। এ অবস্থায় বিপুলসংখ্যক জনগোষ্ঠীর হাতে যখন তিন বেলা খাবারের পয়সা নেই, ঠিক সেই সময় বাংলাদেশ পরিসংখ্যান ব্যুরো বলছে, বাংলাদেশের মানুষের বার্ষিক মাথাপিছু গড় আয় দুই হাজার ডলার ছাড়িয়ে বর্তমানে ২০৬৪ ডলার। অর্থাৎ বাংলাদেশি মুদ্রায় এখন মানুষের মাথাপিছু আয় বছরে দাঁড়াচ্ছে ১ লাখ ৭৫ হাজার টাকা, যা মাসে প্রায় ১৪ হাজার ৬০০ টাকা। কিন্তু অধিকাংশ অর্থনীতিবিদ জিডিপির এ প্রবৃদ্ধিকে অতিরঞ্জিত বলে অভিহিত করেছেন।বাংলাদেশ পরিসংখ্যান ব্যুরোসহ সরকারি বিভিন্ন প্রতিষ্ঠান প্রতিবছরই আমাদের সামনে কিছু সংখ্যা বা পরিসংখ্যান উপস্থাপন করেন। আধুনিক রাষ্ট্রে বিভিন্ন সিদ্ধান্ত গ্রহণ ও বাস্তবায়নে পরিসংখ্যানের গুরুত্ব অপরিসীম। কিন্তু সমস্যা হলো, যুগ যুগ ধরে মানুষের মধ্যে এই সংখ্যা বা পরিসংখ্যান নিয়ে সন্দেহ বিরাজ করছে। বহু বছর আগে পশ্চিমা বিশ্বে প্রচলিত একটি প্রবাদ মার্কিন লেখক মার্ক টোয়েন তাঁর লেখায় জনপ্রিয় করেছেন। তিনি বলেন, ‘তিন রকমের মিথ্যা আছে: মিথ্যা, জঘন্য মিথ্যা এবং পরিসংখ্যান।’ অর্থাৎ পরিসংখ্যান বা সংখ্যার গুরুত্ব অপরিসীম হলেও এ নিয়ে যুগ যুগ ধরে মানুষের মধ্যে সন্দেহ বিদ্যমান।মার্কিন গবেষক জুয়েল বেস্ট সংখ্যার রাজনৈতিক ব্যবহার নিয়ে একাধিক গ্রন্থ রচনা করেছেন। তাঁর একটি বইয়ের নাম হলো ‘ড্যামড লাইস অ্যান্ড স্ট্যাটিসটিকস: আন্ডারস্ট্যান্ডিং নাম্বার ফ্রম দ্য মিডিয়া, পলিটিশিয়ানস অ্যান্ড অ্যাকটিভিস্টস’। যাঁরা পত্রপত্রিকা পড়েন এবং যাঁরা সামাজিক সমস্যাগুলো বুঝতে পরিসংখ্যানভিত্তিক ডেটার ওপর নির্ভর করেন, এ গ্রন্থে তাঁদের সতর্ক করেছেন লেখক। তিনি এ গ্রন্থে দেখানোর চেষ্টা করেন যে আমাদের চারপাশে ঘটে যাওয়া বিভিন্ন সামাজিক সমস্যা যেমন নারী নির্যাতনের হার, গর্ভপাতের হার, গৃহহীন মানুষের সংখ্যা, বেকার সংখ্যা, আত্মহত্যার হারসহ নানা ঘটনা বিভিন্ন সংখ্যার আকারে যখন প্রকাশ করা হয়, তার মধ্যে একধরনের রাজনীতি যুক্ত থাকে, যা বোঝা অত্যন্ত জরুরি। অর্থাৎ সংখ্যাকে যুগে যুগে এমনকি মার্কিন যুক্তরাষ্ট্রের মতো উন্নত দেশের জনগণকে বোঝানোর জন্য নানা কায়দায় ব্যবহার করা হয়। বলা বাহুল্য, বাংলাদেশের নতুন উন্নয়নশীল অথবা তৃতীয় বিশ্বের দেশে এর অপপ্রয়োগ বহুমাত্রিক এবং অনেক বেশি শক্তিশালী।এমনকি আমাদের সময় তথ্য-উপাত্ত প্রদানে সবচেয়ে প্রভাবশালী বিশ্বব্যাংকের দেওয়া সংখ্যা নিয়ে অনেক সমালোচনা রয়েছে। যেমন বিশ্বব্যাংকের সাবেক এক কর্মকর্তা গোপীনাথ ১৯৯৯ সালে এক প্রবন্ধে লেখেন যে, ব্যবস্থাপনা পরিচালকেরা বড় সিদ্ধান্তগুলো নেন, তারপর কর্মীরা সেটার পক্ষে তথ্য জড়ো করেন।সম্প্রতি দিল্লির জওহরলাল বিশ্ববিদ্যালইয়ের অধ্যাপক সিপি চন্দ্রশেখর ভারতের অর্থনৈতিক তথ্য পর্যালোচনার সরকারি প্যানেল থেকে পদত্যাগ করেন। তাঁর পদত্যাগপত্রে তিনি জানান যে ‘এটা অত্যন্ত দুর্ভাগ্যজনক যে বর্তমানে রাজনৈতিক চাপের কাছে এখন যেকোনো স্বশাসিত সংস্থার স্বাধীনতা ক্ষুণ্ন হচ্ছে।’ তিনি বলেন, বর্তমান পরিস্থিতিতে দেশের পরিসংখ্যানব্যবস্থার ক্ষুণ্ন হওয়ায় এর বিশ্বাসযোগ্যতা ফিরিয়ে আনার কোনো সম্ভাবনা নেই। অর্থাৎ ভারতের বর্তমান সরকার রাজনৈতিক উদ্দেশ্যে সরকারি তথ্য–উপাত্ত ব্যবহার করছে।ভারতের পরিসংখ্যানব্যবস্থা একসময় অত্যন্ত উঁচুমানের ছিল, যা বর্তমানে রাজনৈতিক উদ্দেশ্যে ব্যবহার করার কারণে কিছুটা ক্ষুণ্ন হয়েছে। অন্যদিকে বাংলাদেশের পরিসংখ্যানব্যবস্থায় আগে থেকেই গুণগত বিবেচনায় তুলনামূলকভাবে নিম্নমানের ছিল, যা রাজনৈতিক ব্যবহারের কবলে পড়ে দিন দিন আরও দুর্বল হয়ে পড়ছে।এক দশক আগে বাংলাদেশের খাদ্যনিরাপত্তার রাজনীতি নিয়ে পিএইচডি গবেষণার সময় দেখেছি, বাংলাদেশের বিভিন্ন সংস্থার দেওয়া বিভিন্ন তথ্য-উপাত্ত নিয়ে বিতর্ক রয়েছে। কখনো কখনো গুরুত্বপূর্ণ মন্ত্রীরাও বিবিএসের দেওয়া তথ্যকে হাস্যকর হিসেবে অভিহিত করেছেন। যেমন ২০১১ সালে আদমশুমারি তথ্য প্রকাশিত হওয়ার পর তৎকালীন কৃষিমন্ত্রী মতিয়া চৌধুরী এবং অর্থমন্ত্রী আবুল মাল আবদুল মুহিত এর সমালোচনা করেছেন।সম্প্রতি ঘোষিত দেশের জিডিপি প্রবৃদ্ধি নিয়ে সবচেয়ে কঠোর মন্তব্যটি এসেছে বাংলাদেশের বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) পক্ষ থেকে। সংস্থাটি বলছে, ‘জিডিপি প্রবৃদ্ধি এখন রাজনৈতিক সংখ্যায় পরিণত হয়েছে। প্রবৃদ্ধি নিয়ে নীতিনির্ধারকদের মধ্যে একধরনের মোহ সৃষ্টি হয়েছে। প্রবৃদ্ধির তথ্যকে রাজনৈতিকভাবে ব্যবহার করা হচ্ছে।’ এ প্রসঙ্গে সংস্থাটির গবেষক ফাহমিদা খাতুন মনে করেন, ‘তথ্য-উপাত্ত সৃষ্টিকারী প্রতিষ্ঠান বিবিএসের স্বাধীনতা খর্ব করা হচ্ছে।’ এ বক্তব্যের তীব্র প্রতিক্রিয়া দেখিয়েছেন বাংলাদেশের অর্থমন্ত্রী।সংগত কারণেই প্রশ্ন হতে পারে, সংখ্যাকে কেন রাজনৈতিক উদ্দেশ্যে ব্যবহার করা হবে? সহজ উত্তর হলো, জনগণকে বোকা বানাতে। রাজনীতিবিদেরা প্রতিশ্রুতি দিয়ে ক্ষমতায় আসেন, ক্ষমতায় আসার পর তাঁদের নানা কায়দায় প্রমাণ করতে হয় যে তাঁরা জনগণের জন্য কাজ করছেন। সেটা যখন সম্ভব হয় না, তখন নানাভাবে, নানা কায়দায় প্রমাণ করতে হয় যে সরকার আসলে জনকল্যাণে কাজ করছে। এ প্রসঙ্গে ভারতের উদাহরণ দেওয়া যেতে পারে। নরেন্দ্র মোদি সরকার ক্ষমতায় এসেছিলেন অর্থনৈতিক মুক্তি ও কাজের সুযোগ সৃষ্টির প্রতিশ্রুতি দিয়ে এবং ধর্মীয় বিভাজন সৃষ্টির মাধ্যমে। কেবল ধর্মের বিভাজন বাদে নরেন্দ্র মোদি সরকারের পক্ষে যেহেতু কিছুই করা সম্ভব হয়নি, সেহেতু জনগণকে বিভ্রান্ত করতে জঘন্য মিথ্যার আশ্রয় নিতে হয়, আর সেটি হচ্ছে সরকারি বিকৃত তথ্য-উপাত্ত বা সংখ্যা।আসলে ক্ষমতায় থাকতে হলে উন্নয়নের গল্প তৈরি করতে হয়। আর সেই গল্প জনগণের কাছে সমাদৃত করতে বিভিন্ন দেশে সরকারগুলো বিভিন্ন কায়দায় নিজেকে তুলে ধরতে সচেষ্ট হন। ষাটের দশকে তৎকালীন পাকিস্তান সরকার ক্ষমতায় থাকার লক্ষ্যে উন্নয়নের প্রচারণা চালিয়েছে। সে সময় উত্তরবঙ্গের গম্ভীরা গানের প্রচার করা হতো, ‘দেশপ্রিয় আইয়ুব খান, আইনাছে ভাই ইরি ধান’।বাংলাদেশ স্বাধীন হয়েছে কিন্তু উন্নয়নের গালগল্প এখনো টিকে আছে। সে গল্প উপস্থাপন করতে কখনো সমুদ্র বিজয়, কখনো মেট্রোরেলের স্তম্ভ, অথবা কখনো জিডিপি প্রবৃদ্ধির হার তুলে ধরা হয়। এসব দেখিয়ে বুদ্ধিমান টক শো–জীবীরা নিজেদের ভাগ্য গড়ে তোলেন। কেতাবে উন্নয়নের অনেক গালগল্প লেখা হয় কিন্তু এতে জনগণের ভাগ্যের কোনো পরিবর্তন ঘটে কি?পরিশেষে বলা প্রয়োজন যে জিডিপির হারকে বাড়িয়ে দেখিয়ে রাজনৈতিক সুবিধা নেওয়ার প্রবণতার মারাত্মক ক্ষতিকর দিক রয়েছে। একদিকে, এর ফলে সুনির্দিষ্ট সংখ্যার অভাবে সরকারের পক্ষে প্রকৃত সিদ্ধান্ত গ্রহণ করা কখনো সম্ভব হবে না; অন্যদিকে, আয়বৈষম্য, দারিদ্র্য, পুষ্টি, শিক্ষা ও স্বাস্থ্য খাতের মতো গুরুত্বপূর্ণ কাজগুলো কখনোই গুরুত্ব পাবে না। এর ফলে রাষ্ট্রের ধনীরা আরও ধনী হবে এবং দরিদ্ররা আরও সুবিধাবঞ্চিত হবে।মোহাম্মদ মোজাহিদুল ইসলাম: শিক্ষক ও গবেষক, জাহাঙ্গীরনগর বিশ্ববিদ্যালয়।ই–মেইল: [email protected]",
   "Meta-Summary": "বহু বছর আগে পশ্চিমা বিশ্বে প্রচলিত একটি প্রবাদ মার্কিন লেখক মার্ক টোয়েন তাঁর লেখায় জনপ্রিয় করেছেন। তিনি বলেন, ‘তিন রকমের মিথ্যা আছে: মিথ্যা, জঘন্য মিথ্যা এবং পরিসংখ্যান।’ অর্থাৎ পরিসংখ্যান বা সংখ্যার গুরুত্ব অপরিসীম হলেও এ নিয়ে যুগ যুগ ধরে মানুষের মধ্যে সন্দেহ বিদ্যমান। বাংলাদেশের মানুষের মাথাপিছু আয়ের পরিসংখ্যান নিয়ে প্রশ্ন তুলেছেন অধ্যাপক মোহাম্মদ মোজাহিদুল ইসলাম"
 },
 "doc_11067" : {
   "Description": "২০১৭ সালের আগস্ট মাসে প্রায় এক মিলিয়ন রোহিঙ্গা শরণার্থীর বাংলাদেশে আশ্রয় গ্রহণ—সংখ্যার বিচারে এ যাবৎকালের সর্ববৃহৎ। সংকটটিও তাই আগের চেয়ে বড়। এত বিপুলসংখ্যক শরণার্থীর এক সঙ্গে বাস্তুচ্যুত হওয়ার নজির সাম্প্রতিক সময়ে আর দেখা যায় না। মিয়ানমারে অবস্থিত রাখাইন রাজ্যে বসবাসকৃত রোহিঙ্গা জনগোষ্ঠীর ওপরে নানাবিধ সহিংসতা ও নিপীড়নমূলক আচরণের কারণে জাতিসংঘের শরণার্থী বিষয়ক কমিশন এর প্রধান (ইউএনএইচসিআর) পুরো বিষয়টিকে এথনিক ক্লিনজিং বা জাতিগত শুদ্ধির প্রথাগত পদ্ধতি হিসেবে চিহ্নিত করেছে। বৈশ্বিক পরিসরে রোহিঙ্গা জনগোষ্ঠীর ওপরে নিপীড়নমূলক আচরণকে পরিকল্পিত গণহত্যা হিসেবেও দেখা হয়ে আসছে।এরই ধারাবাহিকতায় রোহিঙ্গা শরণার্থীদের নিজ দেশে প্রত্যাবাসনের লক্ষ্যে বাংলাদেশ এবং মিয়ানমারের মধ্যে দ্বিপক্ষীয় চুক্তিও হয় যার বিষয়বস্তু ছিল, দুই দেশের সমঝোতার মাধ্যমে কোনো ধরনের সংকট ছাড়া বাস্তুচ্যুত রোহিঙ্গারা যেন নিজ দেশে ফিরে যেতে পারে। কিন্তু দুঃখের বিষয় হলো, আমরা এই সমঝোতার কোনো বাস্তবিক প্রয়োগ এখন পর্যন্ত দেখতে পাইনি, ফলে সংকট আরও দীর্ঘায়িত হয়েছে। ইতিমধ্যে ২০১৮ সালের নভেম্বরে এবং ২০১৯ সালের আগস্টে মিয়ানমারের সঙ্গে দ্বিপক্ষীয় সমঝোতার ভিত্তিতে রোহিঙ্গাদের প্রত্যাবাসন প্রক্রিয়া শুরু করার উদ্যোগ ব্যর্থ হয়।পরবর্তীতে আন্তর্জাতিক আদালতের রায় অনুযায়ী রোহিঙ্গা মুসলমানদের গণহত্যা থেকে রক্ষার জন্য মিয়ানমার কর্তৃপক্ষকে নির্দেশ দিলেও আন্তর্জাতিক আদালতের এই রায় মিয়ানমার সরকারের পক্ষ থেকে ইতিবাচক ভাবে দেখা হয়নি। অনিবার্যভাবেই রোহিঙ্গা সংকট আরও দীর্ঘায়িত হচ্ছে।পাশাপাশি রোহিঙ্গা শরণার্থীদের মাঝে প্রত্যাবাসন নিয়ে ভয় কাজ করছে। মিয়ানমারের রাখাইন প্রদেশে যদি নিরাপদ অঞ্চল তৈরি করা এবং রোহিঙ্গাদের মিয়ানমারের বৈধ অধিবাসী হিসেবে স্বীকৃতি দেওয়া না হয়, তাহলে যেকোনো ধরনের প্রত্যাবাসন প্রক্রিয়া ফলপ্রসূ ও টেকসই হবে না। বৈধ নাগরিক হিসেবে স্বীকৃতি না দেওয়া হলে, আবারও তাদের একই ধরনের নিপীড়ন এবং অসমতার স্বীকার হওয়ার আশঙ্কা রয়েছে। ঠিক একই আশঙ্কার কারণে আন্তর্জাতিক পরিমণ্ডলেও রোহিঙ্গা প্রত্যাবাসনের ক্ষেত্রে স্বেচ্ছায় এবং মর্যাদাপূর্ণ প্রত্যাবাসনের কথা বারবার উচ্চারিত হচ্ছে। এ বিষয়ে বাংলাদেশের অবস্থান বেশ পরিষ্কার। ফলে রোহিঙ্গা শরণার্থীদের জোর করে বাংলাদেশ থেকে মিয়ানমারে পাঠানোর কোনো প্রচেষ্টা গ্রহণ করা হয়নি, বরং তাদের নিরাপদে এবং স্বেচ্ছায় নিজ দেশে ফিরে যাওয়ার প্রচেষ্টা চালিয়ে যাওয়া হচ্ছে ।অপরদিকে প্রায় তিন বছর হয়ে গেলেও শরণার্থীশিবিরে রোহিঙ্গা জনগোষ্ঠীর জীবনযাত্রার মান একই রকম রয়েছে। এটা তাদের জন্য হতাশাজনক বিষয়। তাদের পরবর্তী প্রজন্ম অনাকাঙ্ক্ষিত পরিবেশে নিজ সমাজ ও সংস্কৃতি থেকে বিচ্যুত হয়ে বড় হচ্ছে। ভবিষ্যতে এটি রোহিঙ্গা জনগোষ্ঠীর জন্য পরিচিতির সংকট তৈরি করবে। একই ধরনের পরিচিতির সংকট আমরা ‘আটকে পরা বিহারিদের’ ক্ষেত্রেও দেখি।পাশাপাশি এত বিপুল পরিমাণ শরণার্থীর অবস্থান স্থানীয় জনগোষ্ঠীর মধ্যেও নানা ধরনের প্রভাব ফেলছে। এ ছাড়াও আরও কিছু সমস্যা সংবাদমাধ্যমে এসেছে যেমন: রোহিঙ্গা ও স্থানীয় জনগণের মধ্যে বৈষয়িক টানাপোড়েনের কারণে পারস্পরিক অসন্তোষ বৃদ্ধি পাওয়া; স্থানীয় পর্যায়ে জনসংখ্যাগত ভারসাম্যহীনতা বৃদ্ধি পাওয়া—টেকনাফ ও উখিয়ায় স্থানীয় জনগোষ্ঠীর তুলনায় রোহিঙ্গা শরণার্থীদের সংখ্যা বৃদ্ধি পাওয়া; রোহিঙ্গাদের মধ্যে ক্রমবর্ধমান অপরাধ প্রবণতা; অবৈধ প্রক্রিয়ায় বাংলাদেশের নাগরিক সনদ ও পাসপোর্ট তৈরির তৎপরতায় লিপ্ত হওয়া ইত্যাদি। এ ছাড়াও পুরো রোহিঙ্গা সংকটটিকে অনেকেই আঞ্চলিক নিরাপত্তার ঝুঁকি হিসেবেও দেখে থাকেন। এটা মিয়ানমার ও বাংলাদেশের দ্বিপক্ষীয় সম্পর্কের ক্রমাগত অবনতি ঘটাচ্ছে। এ সকল সমস্যার পাশাপাশি প্রত্যাবাসন প্রক্রিয়া দীর্ঘায়িত হওয়ার কারণে এই বিপুলসংখ্যক জনগোষ্ঠীর জন্য দীর্ঘমেয়াদি ও টেকসই কোনো পদক্ষেপ নেওয়াও বেশ সমস্যাজনক। এসব তাদের প্রতিদিনকার জীবনযাপনকে আরও নাজুক অবস্থায় ফেলে দিচ্ছে। উপরন্তু বাংলাদেশের মতো একটি উন্নয়নশীল দেশের পক্ষে কত দিন এ ধরনের সংকটকে টেনে নিয়ে যাওয়া সম্ভব হবে, সেটি একটি বড় প্রশ্ন। বাংলাদেশ নিজেই নানাবিধ উন্নয়ন সংকটের মধ্য দিয়ে যাচ্ছে। এ কারণে অনেক বিশেষজ্ঞের মতামত হলো, যদি মধ্যমেয়াদি পরিকল্পনা নিয়ে এই বিপুল জনগোষ্ঠীকে বোঝা না ভেবে তাদের দক্ষ মানবসম্পদে রূপান্তরিত করা যায়; তাহলে হয়তো কিছুটা হলেও তাদের জীবনযাত্রার মান বৃদ্ধি পাবে। পাশাপাশি বিভিন্ন মেয়াদে পরিকল্পনার (স্বল্পমেয়াদি থেকে শুরু করে দীর্ঘমেয়াদি) মাধ্যমে টেকসই শরণার্থী ব্যবস্থাপনা পদ্ধতি গড়ে তোলার কোনো বিকল্প নেই।রোহিঙ্গা সংকট একটি ঐতিহাসিক সংকট। অতএব এই সংকট মোকাবিলায় ২০১৭ সালের আগে, বিভিন্ন সময়ে আগত রোহিঙ্গা শরণার্থীদের দিকেও সমান গুরুত্ব দিতে হবে। কেবলমাত্র ২০১৭ সালে আগত রোহিঙ্গা শরণার্থীদের দিকে অধিক মনোযোগ স্থাপন করা হলে পূর্ববর্তী সময়ে আগত রোহিঙ্গা শরণার্থীদের নিজ দেশে ফেরার বিষয়গুলো উপেক্ষিত রয়ে যেতে পারে। ফলে বিদ্যমান রোহিঙ্গা সংকটকে সামগ্রিকভাবে বিবেচনায় এনে সমন্বিত পরিকল্পনার মাধ্যমে এর স্থায়ী সমাধানের লক্ষ্যে কাজ করে যেতে হবে।এ ক্ষেত্রে জাতিসংঘসহ অন্যান্য আন্তর্জাতিক সংস্থাগুলোর আরও প্রত্যক্ষ ও জোরালো ভূমিকা পালনের জন্য বৈশ্বিক চাপ সৃষ্টি করার কোনো বিকল্প নেই। রোহিঙ্গা সংকট মোকাবিলায় মিয়ানমারের সঙ্গে বাংলাদেশের দ্বিপক্ষীয় কূটনৈতিক তৎপরতা এখন পর্যন্ত খুব বেশি কার্যকর ভূমিকা রাখতে পারেনি। তাই বহু পাক্ষিক কূটনৈতিক তৎপরতা রোহিঙ্গা সংকট সমাধানের কার্যকর কৌশল হতে পারে। এ ক্ষেত্রে বাংলাদেশ ও মিয়ানমারের মধ্যে মধ্যস্থতাকারী হিসেবে ওআইসি, আসিয়ান এবং জাতিসংঘকে কার্যকর ভূমিকা পালন করার জন্য কূটনৈতিকভাবে চাপ সৃষ্টি করতে হবে। ভূ-রাজনৈতিক সংকটের বলি হিসেবে আর কত রোহিঙ্গা শরণার্থী রাষ্ট্রহীন মানবেতর জীবন যাপন করবে—এ বিষয়টি মাথায় রেখেই আমাদের পরের পরিকল্পনা হাতে নিতে হবে। বুলবুল সিদ্দিকী: সহযোগী অধ্যাপক ও গবেষক সেন্টার ফর পিস স্টাডিজ, নর্থ সাউথ বিশ্ববিদ্যালয়।",
   "Meta-Summary": "বহু পাক্ষিক কূটনৈতিক তৎপরতা রোহিঙ্গা সংকট সমাধানের কার্যকর কৌশল হতে পারে। এ ক্ষেত্রে বাংলাদেশ ও মিয়ানমারের মধ্যে মধ্যস্থতাকারী হিসেবে ওআইসি, আসিয়ান এবং জাতিসংঘকে কার্যকর ভূমিকা পালন করার জন্য কূটনৈতিকভাবে চাপ সৃষ্টি করতে হবে। লিখেছেন বুলবুল সিদ্দিকী"
 },
 "doc_11068" : {
   "Description": " মরার দেশে জীবন জিয়ে না। আরও একটি পরিবার শেষ হয়ে গেল। ফিলিস্তিনে বাড়িতে বোমা পড়লে একসঙ্গে সবাই মারা যায়, সিরিয়ার যুদ্ধে, আফগানিস্তান-ইরাকে নাশকতার ঘটনাগুলো এভাবে পরিবারসুদ্ধ প্রাণ নেয়। বাংলাদেশে কোনো যুদ্ধ চলছে না। কিন্তু কত পরিবার কতভাবে যে শেষ হয়ে যাচ্ছে। তেমনি করে শেষ হয়ে গেল বুলবুলি নামের মেয়েটির পরিবার। সেই ছবিগুলো দেখা যায় না। মাটিতে শুয়ে আছে এক পুরুষ, বুকে আঁকড়ে থাকা এক শিশু। ভাতিজিকে বুকে জড়িয়ে শোকে অজ্ঞান হয়ে গেছেন চাচা, বাবা পাগলপারা হয়ে শুধু বলছেন, ‘বুলবুলিরে, তুই আর উড়বি না! আর আব্বা ডাকবি না?’ পপসম্রাট আজম খান থাকলে হয়তো আবারও চিৎকার করে বলতেন, ‘শিশুটি মরে গেছে, হায় আমার বাংলাদেশ!’খোদা তাআলা মানুষের বুকে সন্তান দেন মানুষকে মানবিক রাখার জন্য। শিশুর মুখের দিকে তাকিয়ে জীবনটাকে ভালো লাগে, বেঁচে থাকতে ইচ্ছা করে, শিশুর কাছে সৎ ও সুন্দর থাকতে ইচ্ছা করে পিতা–মাতার। ভাইবোনের ভালোবাসা জীবনের ভরসা। দুনিয়া যত দুঃখই দিক, শিশুর মুখের দিকে তাকিয়ে সান্ত্বনা আসে। আজকের দুনিয়ার করুণ কঠিন পরিবেশে এইটুকু বেহেশতি সুবাস—এই সন্তান, এই নিষ্পাপ ফুল। কিন্তু চার ভাইবোনসহ শিশুটি মরে গেছে। মরে গেছে তাদের মা। মরে গেছে তাদের মামা-খালারাও। আহারে জীবন! এই কি জীবন?মঙ্গলবার ময়মনসিংহের ফুলপুরে পিকআপের সঙ্গে সংঘর্ষ এড়াতে গিয়ে বেসামাল হয়ে যাওয়া মাইক্রোবাস পুকুরে পড়ে মৃত্যু হয় একই পরিবারের আটজনের। পরিবারটি গ্রামের বাড়ি যাচ্ছিল তাদের আরেক আত্মীয়ের মৃত্যুর খবর পেয়ে। পরিবারের প্রতি পরিবারের এই টান এখনো বাংলাদেশে আছে। না হলে বুলবুলির বাবা শাজাহান কেন খালাতো ভাইয়ের মৃত্যুতে পরিবার নিয়ে ছুটে যেতে চাইবেন? অথচ কিনা প্রাণের টান টেনে নিয়ে গেল পরিবারসুদ্ধ সলিলসমাধিতে?এই আগস্ট মাসের প্রথম ১৮ দিনে কেবল প্রথম আলোতেই ৫০টি সড়কে মৃত্যুর খবর প্রকাশিত হয়েছে। এই ময়মনসিংহেই কয়েক দিন আগে আরেকটি ঘটনায় সাতজন মারা গেছেন। সিলেটে এভাবে মারা গেছেন চারজন। সকল সংখ্যার মধ্যেই এক বা একাধিক শিশু রয়েছে। সংখ্যাগুলো একসময় জীবন ছিল। খরচযোগ্য জীবন, অপচয়যোগ্য জীবন।খবর সব সময় সত্য বলে না। সাংবাদিকের উপায় নেই বলা যে সড়ক দুর্ঘটনা আসলে কাঠামোগত হত্যাকাণ্ড। যে হরিলুটের কারখানা হয়েছে দেশ, সেই দেশের সড়কে কোনো নিরাপত্তা নেই। কিছুই ঠিকঠাক চলে না সেখানে। কয়েক দিন আগে পর্বতজয়ী রত্না নামের এক তরুণী সংসদ ভবনের পেছনের রাস্তায় মারা গেলেন। তিনি চালাচ্ছিলেন সাইকেল, একটা গাড়ি এসে তাঁকে মেরে দিয়ে যায়। কত ফুল ফোটে আর এভাবে রাস্তায় ঝরে যায়, তার হিসাব রাখতে যাওয়াও মর্মান্তিক ব্যাপার। দেশে এমন পরিবার খুব কম পাওয়া যাবে, যাদের কেউ না কেউ, যাদের কাছের কেউ না কেউ, যাদের আত্মীয়দের কেউ না কেউ সড়ক দুর্ঘটনার শিকার হয়নি। মানুষের স্বাভাবিক মৃত্যুর বিরুদ্ধে এ কোন যুদ্ধ চলছে দেশে?রত্না কিছু একটা হয়ে উঠছিলেন, আরও অনেক ওপরে যাওয়ার প্রতিশ্রুতি ছিল তাঁর। কিংবা যে ভাইবোনসহ বুলবুলিরা মারা গেল, এই ছেলেমেয়েদের সামনেও তো পড়ে ছিল সম্ভাবনার ভবিষ্যৎ। এত সম্ভাবনার মৃত্যুতেও তো পরিবহন-মাফিয়া আর সড়ক-দুর্নীতির হোতাদের মসনদ টলে ওঠে না। দুই বছর আগে ঢাকার কিশোর-কিশোরীরা সড়কে জীবনের নিরাপত্তা চেয়ে হাজারে হাজারে পথে নেমে এল। দেশবাসীর হৃদয় আশায় উদ্বেল হয়ে উঠল। কিন্তু ঠগিতন্ত্রের যে নেতারা সড়ক ও পরিবহন খাতের আজরাইল হয়ে বসে ছিলেন, তাঁদের কিছু হলো না। সরকার নিষ্পাপ শিশুদের চোখের পানি দেখল না, দেখল মাফিয়াদের স্বার্থ। তাদের বাধায় একটা কার্যকর সড়ক নিরাপত্তা আইন প্রণীত হতে পারল না। যাও-বা হলো, তারও বাস্তবায়ন হলো না। এ কেমন দেশ, নাকি আশার সমাধি?বিচার কিছু হয় বটে; তাও শুধু চালকের। যারা অপরিকল্পিত ও ভাঙাচোরা রাস্তার জন্য দায়ী, যারা যানবাহনের ফিটনেস পরীক্ষার জন্য দায়িত্বপ্রাপ্ত, যারা মুনাফা বাড়াতে অতিরিক্ত যাত্রী নিয়ে বাড়তি সময় ধরে চালকদের গাড়ি চালাতে বাধ্য করে, সেসব মালিক-মহাজনের কিছু হয় না। আমাদের যাবতীয় রাগ, ক্ষোভ, হতাশা তখন চালকদের ‘ঘাতক’ বলে শান্তি পায়। সমস্যার গোড়ায় এতই আগুন, সেখানে হাত দেওয়ার সাহস করে না কেউ।ক্রমাগত অপঘাত, ক্রমাগত অপমৃত্যু, ক্রমাগত পরিবারের ধ্বংস দেখা এক ট্রমাটিক অভিজ্ঞতা। আঘাতে আঘাতে মানুষের মন চুপসে যায়, ভয়ংকর ট্রমায় আক্রান্ত আমরা অনেকেই। এত মানসিক আঘাত সামলানোর মতো ট্রমা সেন্টার কই?সড়ক নিরাপত্তা আন্দোলনের কিশোর বিদ্রোহীরা যে কত সঠিক ছিল, কত জরুরি ছিল তাদের পাশে থাকা, সেটা মনে করে অনুতাপ হয়। তাদের যদি দমন করা না হতো, তাদের কথা যদি সরকার শুনত, তাহলে মরার দেশে অনেক অনেক জীবন বেঁচে যেত। কিন্তু তা হয়নি। দিনের শেষে আবারও জানা গেল, মরার দেশে জীবন জিয়ে না।ফারুক ওয়াসিফ: প্রথম আলোর সহকারী সম্পাদক।[email protected]",
   "Meta-Summary": "বাংলাদেশে কোনো যুদ্ধ চলছে না। কিন্তু কত পরিবার কতভাবে যে শেষ হয়ে যাচ্ছে। তেমনি করে শেষ হয়ে গেল বুলবুলি নামের মেয়েটির পরিবার। সেই ছবিগুলো দেখা যায় না। মাটিতে শুয়ে আছে এক পুরুষ, বুকে আঁকড়ে থাকা এক শিশু। ভাতিজিকে বুকে জড়িয়ে শোকে অজ্ঞান হয়ে গেছেন চাচা, বাবা পাগলপারা হয়ে শুধু বলছেন, ‘বুলবুলিরে, তুই আর উড়বি না!’ লিখেছেন ফারুক ওয়াসিফ"
 },
 "doc_11069" : {
   "Description": "বাংলাদেশে নির্বাচনে ভোটাররা অনেক আগেই অপাঙ্‌ক্তেয় হয়ে গেছেন। নির্বাচন এলে প্রার্থীরা আর ভোটারকে তোয়াজ করেন না। খোঁজেন না। ভাবেন, একবার মনোনয়নপত্র বাগিয়ে নিতে পারলেই মকসুদে মঞ্জিলে পৌঁছানো যাবে; বিশেষ করে যিনি ক্ষমতাসীন দলের মনোনয়ন পাবেন, তাঁর জয় ঠেকিয়ে রাখার সাধ্য কারও নেই। অনেক দূরে না গিয়ে নিকট অতীতের একটি উদাহরণ দিলেই পাঠকের কাছে বিষয়টি খোলাসা হবে। কক্সবাজার-৪ আসনের সাংসদ ছিলেন আবদুর রহমান ওরফে বদি। ইয়াবা ব্যবসার সঙ্গে তাঁর নাম আসায় ২০১৮ সালের নির্বাচনে আওয়ামী লীগ তাঁকে লোকলজ্জা কিংবা অন্য কারণে হোক মনোনয়ন দেয়নি। মনোনয়ন দিয়েছে তাঁর স্ত্রী শাহীন আক্তারকে। তিনি একজন গৃহবধূ। কোনো দিন রাজনীতি করেননি। তাঁর নির্বাচনী প্রচারের কাজটিও করেছেন স্বামী আবদুর রহমান। এরপরও তিনি বিপুল ভোটে জয়ী হয়েছেন। স্বামীর খড়ম হাতে নিয়ে সাংসদগিরি করছেন। বাংলাদেশের রাবড়ি দেবী।বদির প্রসঙ্গটি মনে এল পাবনা-৪ আসনের উপনির্বাচনের তোড়জোড় দেখে। এই আসনের সাবেক সাংসদ ও ভূমিমন্ত্রী শামসুর রহমান শরীফ মারা গিয়েছেন গত ২ এপ্রিল। নির্বাচন কমিশন জনগণের ভোটাধিকার রক্ষা করতে না পারলেও করোনার মধ্যে লোকদেখানো উপনির্বাচন করে সংবিধান সমুন্নত রাখতে বদ্ধপরিকর। পাবনা-৪ আসনের উপনির্বাচনের তারিখ এখনো ঘোষিত হয়নি। এরপরও দৌড়ঝাঁপ শুরু করেছেন সম্ভাব্য প্রার্থীরা। আওয়ামী লীগ মনোনয়ন ফরম বিক্রি শুরু করে দিয়েছে। তৎপর হয়েছে অন্যান্য দলও।প্রথম আলোর পাবনা প্রতিনিধি সরোয়ার মোর্শেদের প্রতিবেদন থেকে জানা গেল, আওয়ামী লীগের মনোনয়নপ্রত্যাশীর সংখ্যা দেড় ডজনের মতো। এর মধ্যে সাবেক সাংসদের পরিবার থেকেই পাঁচজন—প্রয়াত মন্ত্রীর স্ত্রী, ছেলে, মেয়ে, মেয়ের স্বামী ও সাংসদের খালাতো ভাই। তাঁরা প্রত্যেকে নিজেকে যোগ্যতম প্রার্থী মনে করেন। অনেকটা লটারির মতো। যেকোনো একজন মনোনয়ন পেলে পরিবারেই থেকে যাবে।প্রথম আলোর প্রতিবেদন থেকে আরও জানা যায়, আসনটি শূন্য ঘোষণার পরই উপনির্বাচনে মনোনয়ন পেতে মাঠে নেমেছেন শামসুর রহমান শরীফের স্ত্রী ও ঈশ্বরদী উপজেলা মহিলা আওয়ামী লীগের সভাপতি কামরুন নাহার শরীফ। তিনি মনোনয়ন প্রত্যাশা করে পোস্টার-ব্যানারে ভরে দিয়েছেন নির্বাচনী এলাকা। পাল্টা পোস্টার-ব্যানার টাঙিয়ে মনোনয়ন প্রত্যাশা করেছেন তাঁদের বড় ছেলে ও ঈশ্বরদী উপজেলা আওয়ামী লীগের সদস্য গালিবুর রহমান শরীফ। তবে মাকে আসন ছাড়তে রাজি নন তিনি। অন্যদিকে, মা ও ভাইকে টপকে মনোনয়ন প্রত্যাশা করছেন বড় বোন ও জেলা আওয়ামী লীগের মহিলাবিষয়ক সম্পাদক মাহজেবিন শিরিন এবং তাঁর স্বামী ঈশ্বরদী পৌর আওয়ামী লীগের সভাপতি ও ঈশ্বরদী পৌরসভার মেয়র আবুল কালাম আজাদ। একই দৌড়ে অংশ নিচ্ছেন শামসুর রহমান শরীফের খালাতো ভাই এবং জেলা আওয়ামী লীগের যুগ্ম সম্পাদক বশির আহম্মেদ।ছেলে গালিবুর রহমান শরীফ বলেন, ‘আমি ঈশ্বরদী-আটঘরিয়া আওয়ামী লীগের তৃণমূল নেতাদের সঙ্গে কথা বলেছি। সবাই আমাকে সমর্থন দিচ্ছেন।’ বাবা মারা যাওয়ার কিছুদিন আগে তিনি কমিটিতে এসেছেন। গালিবের মা কামরুন নাহার শরীফ বলেন, ‘মনোনয়ন চাওয়ার অধিকার আমার আছে। দলেও অবস্থান ভালো। আমি মনোনয়ন প্রত্যাশা করছি।’ গালিবের বোন মাহজেবিন শিরিন বলেন, ‘আমার বাবা ঈশ্বরদী-আটঘরিয়ায় ব্যাপক উন্নয়ন করেছেন। তিনি উন্নয়নের আরও অনেক স্বপ্ন বুনেছিলেন। বাবার স্বপ্ন পূরণ করতেই আমি মনোনয়ন প্রত্যাশা করছি।’ তাঁদের যেকোনো একজন মনোনয়ন পেলে পরিবারেই সাংসদ পদটি থেকে যাবে।শরীফ পরিবারের বাইরে আরও প্রায় এক ডজন আওয়ামী লীগ নেতা মনোনয়ন প্রত্যাশা করছেন। তাঁদের মধ্যে কেন্দ্রীয় আওয়ামী লীগের উপদেষ্টা ও দুদকের সাবেক কমিশনার শাহাবুদ্দিন চুপ্পু, ডিজিএফআইয়ের সাবেক প্রধান অবসরপ্রাপ্ত মেজর জেনারেল এস এম নজরুল ইসলাম, জেলা আওয়ামী লীগের ভারপ্রাপ্ত সভাপতি রেজাউল রহিম, পাবনা পৌরসভার মেয়র কামরুল হাসান, আটঘরিয়া পৌরসভার মেয়র শহিদুল ইসলাম, সাবেক সাংসদ পাঞ্জাব আলী বিশ্বাস, ঈশ্বরদী উপজেলা পরিষদের চেয়ারম্যান নূরুজ্জামান বিশ্বাস, উপজেলা আওয়ামী লীগের ভারপ্রাপ্ত সভাপতি নায়েব আলী বিশ্বাস, রাজশাহী বিশ্ববিদ্যালয় শাখা ছাত্রলীগের সাবেক সভাপতি আইনজীবী রবিউল আলম ও মৎস্যজীবী লীগ কেন্দ্রীয় কমিটির যুগ্ম সম্পাদক প্রকৌশলী আবদুল আলিম উল্লেখযোগ্য।অন্যদিকে, ২২ বছর আগে হারানো আসনটি ফিরে পেতে চায় স্থানীয় বিএনপি। দলের প্রার্থী হিসেবে মনোনয়ন প্রত্যাশা করছেন বিএনপি চেয়ারপারসনের উপদেষ্টা ও জেলা বিএনপির আহ্বায়ক কমিটির আহ্বায়ক হাবিবুর রহমান ও কেন্দ্রীয় বিএনপির সদস্য সাবেক সাংসদ সিরাজুল ইসলাম সরদার। জাতীয় পার্টি থেকে মনোনয়ন চাইবেন সাবেক সাংসদ মঞ্জুর রহমান বিশ্বাস ও জেলা জাতীয় পার্টির সাবেক সভাপতি হায়দার আলী।এক উপনির্বাচনে এত প্রার্থী! সবাই নিজেকে সাংসদ হিসেবে দেখতে চান। কেন? এই প্রশ্নের আংশিক জবাব পাওয়া গেছে সাম্প্রতিক টিআইবির এক প্রতিবেদনে। তারা ৫০টি নির্বাচনী এলাকায় সাংসদদের জন্য থোক বরাদ্দ নিয়ে যে গবেষণা করেছে, তাতে দেখা গেছে, এসব প্রকল্পে সবচেয়ে বেশি দুর্নীতি, অনিয়ম ও অপচয় হয়েছে। কোনো জবাবদিহি নেই। তদারকি নেই। উন্নয়নকাজ হলো একটি প্রাতিষ্ঠানিক প্রক্রিয়া। কিন্তু সাংসদের নিজের কোনো অফিস নেই। লোকবল নেই। প্রকল্প ঠিক করেন তিনি, ঠিকাদার নিয়োগ করেন তিনি, বিল অনুমোদনও করেন তিনি। এত তিনির মধ্যে আসল কাজটিই হারিয়ে যায়। প্রথমে সাংসদদের থোক বরাদ্দ ছিল বছরে দুই কোটি টাকা। সেটি বাড়তে বাড়তে এখন ২০ কোটি টাকা। একজন সাংসদ পাঁচ বছরের জন্য নির্বাচিত হন। সে ক্ষেত্রে তিনি থোক বরাদ্দই পাবেন ১০০ কোটি টাকা। এর সঙ্গে লাল পাসপোর্ট। ন্যাম ভবন। আরও কত–কী। এক জীবনে এর চেয়ে বেশি কিছুর প্রয়োজন হয় না।এ কারণেই একটি উপনির্বাচনে প্রার্থিতা নিয়ে মা-ছেলের দ্বন্দ্ব। মা-মেয়ের যুদ্ধ। ভাই-বোনের মনোমালিন্য। প্রয়াত ভাইয়ের পরিবারের সঙ্গে খালাতো ভাইয়ের রেষারেষি। প্রতিদ্বন্দ্বিতায় আসছেন দুদকের সাবেক কমিশনার ও ডিজিএফআইয়ের সাবেক প্রধানও।কয়েক দিন আগে প্রথম আলোর প্রধান শিরোনাম ছিল ‘স্বাস্থ্যের মধু খেয়ে মিঠু বিদেশে’। একটি উপনির্বাচনে একই দলের পক্ষে একই পরিবারের পাঁচজনসহ দেড় ডজন ব্যক্তির দৌড়ঝাঁপ দেখে মনে হলো শুধু স্বাস্থ্য বিভাগে নয়, সাংসদ পদেও ঢের ঢের মধু আছে।সোহরাব হাসান: প্রথম আলোর যুগ্ম সম্পাদক ও কবি[email protected]",
   "Meta-Summary": "কয়েক দিন আগে প্রথম আলোর প্রধান শিরোনাম ছিল ‘স্বাস্থ্যের মধু খেয়ে মিঠু বিদেশে’। একটি উপনির্বাচনে একই দলের পক্ষে একই পরিবারের পাঁচজনসহ দেড় ডজন ব্যক্তির দৌড়ঝাঁপ দেখে মনে হলো শুধু স্বাস্থ্য বিভাগে নয়, সাংসদ পদেও ঢের ঢের মধু আছে। সোহরাব হাসানের কলাম"
 },
 "doc_11070" : {
   "Description": "২০১৯ সালের ১৫ মে। এক চুরির মামলায় গাইবান্ধা জেলখানা থেকে যশোর শিশু উন্নয়ন কেন্দ্রে আসে নূরুল ইসলাম। দুই সপ্তাহ যেতে না যেতে তার লাশ পাওয়া যায়। ঘরের ফ্যানের সঙ্গে লুঙ্গি পেঁচিয়ে গলায় নাকি ফাঁস নিয়েছিল সে। বিকেল চারটায় সবাই যখন খেলার মাঠে, তখন আনসার সদস্য শান্তি কী করছিলেন নূরুল ইসলামের ঘরে? শিশু নূরুল ইসলাম কীভাবে নাগাল পেল ফ্যানের! এসব প্রশ্ন উঠলেও কেউ তার জবাব দেয়নি। কেন্দ্রে আনার দু–তিন সপ্তাহের মধ্যে কেন তারা টুপটাপ ‘আত্মহত্যা’ পথ বেছে নিল বা বেছে নেয়, তা কেউ জানতে চায় না। তাদের সঙ্গে আসলেই কী হয়েছিল, তাও অনুসন্ধান করা হয়নি।সব ক্ষেত্রেই সংশ্লিষ্ট ব্যক্তিরা বলেছিলেন, পরিবারের সঙ্গে যোগাযোগ না থাকায় হতাশা থেকেই ওই কিশোরেরা আত্মহত্যা করেছে। এসবই গৎবাঁধা কথা। আগে থেকেই ছাপানো প্রেস রিলিজের মতো শোনায়। তারপরও কেউ টুঁ শব্দটি করে না। অপরাধীর তকমা কারও গায়ে লাগিয়ে দিলে একদল মানুষ ভাবে, ক্ষতি কী, এভাবে যদি একটু পাতলা হয় অপরাধীর ভিড়! অপরাধীর তকমা দিয়ে খুন–জখম করে আত্মহত্যা বলে চালিয়ে দেওয়া বা নিজেদের মধ্যে মারামারি করে মারা গেছে বলে চালিয়ে দেওয়ার চল এ দেশে বহুদিনের। ‘সাত খুন মাফ’ কোনো প্রবাদকথন নয়। এটাই বাস্তব, তা বাস্তবায়নের অধিকার দেওয়া হয়।প্রজাদের কাছ থেকে রাজস্ব আদায়ের জন্য জমিদারেরা প্রজাদের ওপর শক্তি প্রয়োগ করতেন এবং অনেক ক্ষেত্রে তা খুন পর্যন্ত গড়াত। রাজস্ব আদায়ের প্রয়োজনে ব্রিটিশ শাসকেরা জমিদার ও তাঁদের লাঠিয়ালদের সাতটি পর্যন্ত খুনের অনুমোদন দেয় এবং এ জন্য তাঁদের কোনো বিচারের সম্মুখীন হতে হতো না। সেখান থেকেই নাকি ‘সাত খুন মাফ’ কথাটির প্রচলন ঘটে।শিশু বা কিশোর উন্নয়ন কেন্দ্র বললেও সারা দেশে এই প্রতিষ্ঠানগুলোকে ‘কমবয়সী দাগি অপরাধীদের আটক কেন্দ্র হিসেবে’ প্রচার আছে এবং সে রকম একটা ধারণা বা পারসেপশন তৈরি করার সযত্ন প্রয়াসও হয়তো আছে।বড়দের জেলখানা থেকে অপ্রাপ্তবয়স্কদের আলাদা করে রাখার মানে এই নয় যে তাদের প্রমাণিত কোনো অপরাধের বিচার হবে না। এ বিষয়ে আইনের পরিষ্কার বিধান আছে। বঙ্গবন্ধুর নেতৃত্বে গঠিত আমাদের প্রথম পার্লামেন্টে ১৯৭৪ সালে সে আইন পাস করা হয়েছিল। জাতিসংঘের শিশু অধিকার সনদ তৈরির ১৬ বছর আগে বাংলাদেশ এ বিষয়ে বাস্তব পদক্ষেপ নিয়েছিল। যে দেশের প্রায় বেশির ভাগ মানুষই অপ্রাপ্তবয়স্ক, সে দেশে তাদের জন্য করা একটা আইন কেমন করে অবহেলিত থাকে? এভাবে আটক শিশুদের অনেকের ভাগ্য ঝুলতে থাকতে থাকতে একসময় ছিঁড়ে পড়ে।যশোরে তিন শিশু হত্যার অভিযোগই শেষ ঘটনা হবে, এমন আশ্বাস কি কেউ দিতে পারবেন? তার জন্য চাই বিচার বিভাগীয় তদন্ত, বিশেষজ্ঞদের সুপারিশ। তদন্তের মাধ্যমে শুধু এবারের বা সেবারের খুনের ঘটনাটা বিশ্লেষণ করা হবে না; বরং কীভাবে এসব অনাচার বন্ধ করা যায়, তার সুপারিশ ও বাস্তবায়ন পরিবীক্ষণ করতে হবে। প্রয়োজনে সুপ্রিম কোর্ট স্পেশাল কমিটি ফর চাইল্ড রাইটসের সঙ্গে পরামর্শ করে পদক্ষেপ নেবে। ভুলে গেলে চলবে না, আমাদের একটা জীবন্ত মানবাধিকার কমিশন আছে। আছে তাদেরও কিছু দায়দায়িত্ব। শিশুদের নিয়ে কাজ করা দেশি-বিদেশি সংস্থাকেও দর্শকের গ্যালারি থেকে উঠে আসতে হবে। ক্ষতি কী তাদের হাইকোর্টে যেতে, জনস্বার্থে শিশু স্বার্থ সুরক্ষায় একটা মামলা করতে।অভিযোগ প্রমাণিত হলে নির্যাতক বদলি হয়। তাতে নির্যাতনের মাত্রা, ধরন আর কৌশল বদলায়, কিন্তু নির্যাতন বন্ধ হয় না। ‘আত্মহত্যা’র প্রবণতাও কমাতে পারে না। এতিমখানাগুলো নিয়মিত নিরপেক্ষ পর্যবেক্ষণের আওতায় আনতে হবে। সরাসরি কোনো দলীয় রাজনীতির সঙ্গে জড়িত নন—এমন শিশুমনস্ক নারী-পুরুষদের নিয়ে নির্দিষ্ট মেয়াদের জন্য জেলাভিত্তিক পরিদর্শন দল গঠন করা যেতে পারে। জেল কোডে যেমন বেসরকারি পরিদর্শকের প্রবিধান রাখা হয়েছে, সেসব শর্ত মেনেই তাঁদের মনোনয়ন দেওয়া যায়। পরিদর্শকদের মনোনয়ন দেবেন জেলা জজ। তাঁরা বছরে কমপক্ষে চারটি প্রতিবেদন জমা দেবেন জেলা জজ আর বিভাগীয় কমিশনারের কাছে, যিনি পদাধিকারবলে বিভাগীয় শিশুকল্যাণ বোর্ডের প্রধান। শিশু সুরক্ষা এবং বন্দী শিশুদের হত্যা ও আত্মহত্যার হাত থেকে বাঁচানোর পথ আমাদের খুঁজে বের করতে হবে।গওহার নঈম ওয়ারা: লেখক গবেষক[email protected]",
   "Meta-Summary": "নিয়মিতভাবে এসব সংশোধনকেন্দ্র থেকে মৃত্যুর খবর আসে। বলা হয় আত্মহত্যা কিংবা দুই পক্ষের মধ্যে সংঘর্ষ। বন্দুকযুদ্ধের গল্পের মতো ভেতরের সত্য বেশির ভাগ সময়ই জানা যায় না। কিন্তু এত অপমৃত্যু বলে, সেখানে পরিস্থিতি ঠিক নেই।"
 }
}